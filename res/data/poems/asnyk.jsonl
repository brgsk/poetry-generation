{"title": "Kamień", "text": "\n\n\nJa tylko jestem kamieniem\nI jako niemowlę tu,\nObjęty matki ramieniem,\nCichego używam snu.\n\nLedwie świt ducha półsenny\nMnie z łona martwości zwie\nI w mojej piersi kamiennej\nPoczuciem istnienia tchnie.\n\nJeszczem związany łańcuchem\nW szeregu bezwiednych brył\nZ ogólnym natury duchem,\nZ kolebką bezwiednych sił.\n\nJednak przeczuwam powoli,\nŻe zacznie pierś moja bić,\nI marzę o ludzkiej doli,\nChcę kochać, cierpieć i żyć!\n\nI wierzę, iż ten, co kruszy\nDziś moję powłokę, grom\nOtworzy dla mojej duszy\nWspanialszy cielesny dom.\n\nI witam z dreszczem rozkoszy\nKażdy zadany mi gwałt -\nW niszczeniu, co mnie rozproszy,\nZgadując przyszłości kształt.\n\nTam, gdzie się boleść zaczyna,\nBezwiednej martwości kres!\nA nad nią boska kraina,\nGdzie miłość wykwita z łez.\n\nPrzez wszystkie śmierci ogniwa\nPostępu ciągnie się nić -\nBól samowiedzę zdobywa:\nChcę cierpieć, kochać i żyć!\n \n\n\n\n\n\n"}
{"title": "Jednego serca! tak maÅ‚o! tak maÅ‚o", "text": "\n\n\nJednego serca! tak maÅ‚o! tak maÅ‚o,\nJednego serca trzeba mi na ziemi!\nCoby przy mojem miÅ‚oÅ›ciÄ… zadrÅ¼aÅ‚o:\nA byÅ‚bym cichym pomiÄ™dzy cichemi...\n\nJedynych ust trzeba! skÄ…d bym wiecznoÅ›Ä‡ caÅ‚Ä…\nPiÅ‚ napÃ³j szczÄ™Å›cia ustami mojemi,\nI oczu dwoje, gdzieby, patrzyÅ‚ Å›miaÅ‚o,\nWidzÄ…c siÄ™ Å›wiÄ™tym pomiÄ™dzy Å›wiÄ™temi.\n\nJednego serca i rÄ…k biaÅ‚ych dwoje!\nCoby mi oczy zasÅ‚oniÅ‚y moje,\nBym zasnÄ…Å‚ sÅ‚odko, marzÄ…c o aniele,\n\nKtÃ³ry mnie niesie w objÄ™ciach nieba...\nJednego serca! tak maÅ‚o mi trzeba,\nA jednak widzÄ™, Å¼e Å¼Ä…dam za wiele!\n \n\n\n\n\n\n"}
{"title": "Słonko", "text": "\n\n\nWędrowało sobie słonko,\nUśmiechnięte, jasne, złote,\nSzło nad gajem, szło nad łąką,\nNapotkało w łzach sierotę -\n\nTen się żali: \"Tak wesoło\nŚwiecisz światu, słonko moje,\nUśmiechami sypiesz wkoło,\nGdy ja smutny we łzach stoję;\n\nObojętnie patrzysz na to,\nJak się ludzkie serca męczą...\nI nad każdą ludzką stratą\nPromienistą błyskasz tęczą.\"\n\nSłonko na to; \"Biedne dziecię!\nI mnie smutno na niebiosach,\nGdy o waszym myślę świecie\nI o ludzi ciężkich losach.\n\nLecz nie mogę ustać w drodze,\nBy nad każdą boleć raną -\nWięc w złocistym blasku chodzę,\nWypełniając, co kazano.\n\nNie pomogą próżne żale...\nBól swój niebu trza polecić -\nA samemu wciąż wytrwale\nTrzeba naprzód iść... i świecić!\"\t\n\n\n\n\n\n"}
{"title": "Do Młodych", "text": "\n\n\nSzukajcie prawdy jasnego płomienia!\nSzukajcie nowych, nie odkrytych dróg...\nZa każdym krokiem w tajniki stworzenia\nCoraz się dusza ludzka rozprzestrzenia\nI większym staje się Bóg!\n\nChoć otrząśniecie kwiaty barwnych mitów,\nChoć rozproszycie legendowy mrok,\nChoć mgle urojeń zedrzecie z błękitów,\nLudziom niebiańskich nie zbraknie zachwytów,\nLecz dalej sięgnie ich wzrok.\n\nKażda epoka ma swe własne cele\nI zapomina o wczorajszych snach...\nNieście więc wiedzy pochodnie na czele\nI nowy udział bierzcie w wieków dziele,\nPrzyszłości podnoście gmach!\n\nAle nie depczcie przeszłości ołtarzy,\nChoć macie sami doskonalsze wznieść;\nNa nich się jeszcze święty ogień żarzy\nI miłość ludzka stoi tam na straży,\nI wy winniście im cześć!\n\nZe światem, który w ciemność już zachodzi\nWraz z cała tęczą idealnych snów,\nPrawdziwa mądrość niechaj was pogodzi,\nI wasze gwiazdy, o zdobywcy młodzi,\nW ciemności pogasną znów!\n \n\n\n\n\n\n"}
{"title": "Tęsknota", "text": "\n\n\nObłoki, co z ziemi wstają\nI płyną w słońca blask złoty,\nAch, one mi się być zdają\nSkrzydłami mojej tęsknoty.\n\nTe białe skrzydła powiewne\nCzęsto nad ziemią obwisną,\nŁzy po nich spływają rzewne,\nCzasem i tęczą zabłysną.\n\nGwiazdy, co krążą w przestrzeniach\nPo drogach nieskończoności,\nSą one dla mnie w marzeniach\nOczami mojej miłości.\n\nPatrzą się w ciemne odmęty\nTe wielkie ruchome słońca...\nI ja miłością przejęty,\nPatrzę i tęsknię bez końca.\n\n11 październik 1871\n \n\n\n\n\n\n"}
{"title": "Ja Ciebie kocham", "text": "\n\n\nJa ciebie kocham! Ach te słowa\nTak dziwnie w moim sercu brzmią.\nMiałażby wrócić wiosna nowa?\nI zbudzić kwiaty co w nim śpią?\nMiałbym w miłości cud uwierzyć,\nJak Łazarz z grobu mego wstać?\nMłodzieńczy, dawny kształt odświeżyć,\nZ rąk twoich nowe życie brać?\n\nJa ciebie kocham? Czyż być może?\nCzyż mnie nie zwodzi złudzeń moc?\nAch nie! bo jasną widzę zorzę\nI pierzchającą widzę noc!\nI wszystko we mnie inne, świeże,\nZwątpienia w sercu stopniał lód,\nI znowu pragnę - kocham - wierzę -\nWierzę w miłości wieczny cud!\n\nJa ciebie kocham! Świat się zmienia,\nZakwita szczęściem od tych słów,\nI tak jak w pierwszych dniach stworzenia\nPrzybiera ślubną szatę znów!\nA dusza skrzydła znów dostaje,\nJuż jej nie ściga ziemski żal -\nI w elizejskie leci gaje -\nI tonie pośród światła fal!\n \n\n\n\n\n\n"}
{"title": "Przyjście Mesjasza", "text": "\n\n\nLud czekający na swego Mesjasza\nNie zwróci oczu na dziecinę małą \nI do biednego nie zajrzy poddasza;\nMniema, że zbawcę, którego czekało\nTyle pokoleń, ujrzy ziemia nasza\nOd razu ziemską okrytego chwałą,\nJak na wojsk czele niewiernych rozprasza —\nMniema, że wszystko będzie przed nim drżało.\nŻe nawet głowy ugną się książęce,\nZdając mu władzę nad światem...\nWięc jeśli usłyszy, że się narodził w stajence\nI że mędrcowie dary mu przynieśli,\nPyta ze śmiechem: „Jak to? ten syn cieśli\nMa rządy świata ująć w swoje ręce?\"\t\n\n\n\n\n\n"}
{"title": "Miłość jak słońce", "text": "\n\n\nMiłość jak słońce: ogrzewa świat cały\nI swoim blaskiem ożywia różanym,\nW głębiach przepaści, w rozpadlinach skały\nDozwala kwiatom rozkwitnąć wionianym\nI wyprowadza z martwych głazów łona\nCoraz to nowe na przyszłość nasiona.\n\nMiłość jak słońce: barwy uroczemi\nWszystko dokoła cudownie powleka;\nŻywe piękności wydobywa z ziemi,\nZ serca natury i z serca człowieka\nI szary, mglisty widnokrąg istnienia\nW przędzę z purpury i złota zamienia.\n\nMiłość jak słońce: wywołuje burze,\nKtóre grom niosą w ciemnościach spowity,\nI tęczę pieśni wiesza na łez chmurze,\nGdy rozpłakana wzlatuje w błękity,\nI znów z obłoków wyziera pogodnie,\nGdy burza we łzach zgasi swe pochodnie,\n\nMiłość jak słońce: choć zajdzie w pomroce,\nJeszcze z blaskami srebrnego miesiąca\nPowraca smutne rozpromieniać noce\nI przez ciemność przedziera się drżąca,\nPełna tęsknoty cichej i żałoby,\nBy wieńczyć śpiące ruiny i groby.\n\n \n\n\n\n\n\n"}
{"title": "*** (Trzeba z żywymi naprzód iść)", "text": "\n\n\nTrzeba z żywymi naprzód iść,\nPo życie sięgać nowe,\nA nie w uwiędłych laurów liść\nZ uporem stroić głowę\n\nWy nie cofniecie życia fal!\nNic skargi nie pomogą:\nBezsilne gniewy, próżny żal!\nŚwiat pójdzie swoją drogą!\n \n\n\n\n\n\n"}
{"title": "Ulewa", "text": "\n\n\nNa szczytach Tatr, na szczytach Tatr,\nNa sinej ich krawędzi\nKróluje w mgłach świszczący wiatr\nI ciemne chmury pędzi.\n\nRozpostarł z mgły utkany płaszcz\nI rosę z chmur wyciska -\nA strugi wód z wilgotnych paszcz\nSpływają na urwiska.\nNa piętra gór, na ciemny bór\nZasłony spadły sine,\nW deszczowych łzach granitów gmach\nRozpłynął się w równinę.\n\nNie widać nic - błękitów tło\nI całe widnokręgi\nZasnute w cień, zalane mgłą,\nPorżnięte w deszczu pręgi.\nI dzień, i noc, i nowy wschód\nPrzechodzą bez odmiany -\nDokoła szum rosnących wód -\nStrop nieba ołowiany.\n\nI siecze deszcz, i świszcze wiatr,\nGłośniej się potok gniewa,\nNa szczytach Tatr, w dolinach Tatr\nMrok szary i ulewa. \n\n\n\n\n\n"}
{"title": "Miejmy nadzieję!", "text": "\n\n\nMiejmy nadzieję!… nie tę lichą, marną,\nCo rdzeń spruchniały w wątły kwiat ubiera,\nLecz tę niezłomną, która tkwi jak ziarno\nPrzyszłych poświęceń w duszy bohatera.\n\nMiejmy nadzieję!… nie tę chciwą złudzeń,\nŚlepego szczęścia płochą zalotnicę,\nLecz tę, co w grobach czeka dnia przebudzeń,\nI przechowuje oręż i przyłbicę.\n\nMiejmy odwagę!… nie tę jednodniową,\nCo w rozpaczliwem przedsięwzięciu pryska,\nLecz tę, co wiecznie z podniesioną głową\nNie da się zepchnąć z swego stanowiska.\n\nMiejmy odwagę!… nie tę tchnącą szałem,\nKtóra na oślep leci bez oręża,\nLecz tę, co sama niezdobytym wałem\nPrzeciwne losy stałością zwycięża.\n\nMiejmy pogardę dla wrzekomej sławy,\nI dla bezprawia potęgi zwodniczej,\nLecz się nie strójmy w płaszcz męczeństwa krwawy,\nI nie brząkajmy w łańcuch niewolniczy.\n\nMiejmy pogardę dla pychy zwycięskiej,\nI przyklaskiwać przemocy nie idźmy!\nAle nie wielbmy poniesionej klęski,\nI ze słabości swojej się nie szczyćmy.\n\nPrzestańmy własną pieścić się boleścią,\nPrzestańmy ciągłym lamentem się poić:\nKochać się w skargach jest rzeczą niewieścią,\nMężom przystoi w milczeniu się zbroić…\n\nLecz nie przestajmy czcić świętości swoje,\nI przechowywać ideałów czystość:\nDo nas należy dać im moc i zbroję,\nBy z kraju marzeń przeszły w rzeczywistość.\t\n\n\n\n\n\n"}
{"title": "Daremne żale", "text": "\n\n\nDaremne żale - próżny trud,\nBezsilne złorzeczenia!\nPrzeżytych kształtów żaden cud\nNie wróci do istnienia.\nŚwiat wam nie odda, idąc wstecz,\nZnikomych mar szeregu -\nNie zdoła ogień ani miecz\nPowstrzymać myśli w biegu.\nTrzeba z żywymi naprzód iść,\nPo życie sięgać nowe...\nA nie w uwiędłych laurów liść\nZ uporem stroić głowę.\nWy nie cofniecie życia fal!\nNic skargi nie pomogą -\nBezsilne gniewy, próżny żal!\nŚwiat pójdzie swoją drogą.\n\n1 kwietnia 1877\n\n \n\n\n\n\n\n"}
{"title": "*** (Bodaj owa rzeczka szuwarem zarosła)", "text": "\n\n\nBodaj owa rzeczka szuwarem zarosła,\nKtóra mnie młodego w obcy kraj zaniosła,\nBodaj owa rzeczka rybek nie rodziła,\nKtóra mnie młodego z domem rozłączyła,\nBodaj owa rzeczka wyschła do ostatka,\nŻe mnie tam zaniosła, gdzie nie znajdzie matka.\n\n\"Nie trzeba ci było, o mój chłopcze młody,\nPuszczać się tak łatwo na wezbrane wody.\nNie trzeba ci było z domu się wydzierać,\nNie musiałbyś teraz z tęsknoty umierać.\nRzeczka będzie rzeczką i wciąż będzie płynąć -\nWstecz nie wróci woda, musisz marnie ginąć!\nA twojej mogiły nie obleją łzami,\nTylko nad nią burze będą wyć nocami!\"\n \n\n\n\n\n\n"}
{"title": "*** (Chłopca mego mi zabrali)", "text": "\n\n\nChłopca mego mi zabrali.\nMatulu!\nW świat daleki go pognali,\nA ja za nim umrę z bólu -\nDałam na mszę sznur korali,\nNiechaj Pan Bóg go ocali,\nMatulu!\n\nDo szeregu poszedł z bronią.\nMój Boże!\nTam śmierć pewna - poszedł po nią.\nMiłość moja nic nie może\nAni łzy go nie zasłonią\nPrzed zawistnej śmierci dłonią.\nMój Boże!\n\nNie pytają o to wrogi.\nKto ginie.\nCzy jest sercom ludzkim drogi?\nCzy płacz siostry za nim płynie?\nCzy umiera matka z trwogi.\nKiedy pyta śmierci srogiej:\nKto ginie?\n\nNa kulami zaoranej.\nNa roli.\nMa paść we krwi mój kochany...\nCzyliż na to Bóg pozwoli.\nBy samotnie ginął z rany\nZ dala swoich - na zasianej\nKrwią roli?\n\nSpojrzyj na nas, Ty Panienko\nPrzeczysta!\nI nad serca mego męką\nTy się zlituj, o gwiaździsta\nNiebieskiego dnia jutrzenko!\nOsłoń jego swoją ręką,\nPrzeczysta!\t\n\n\n\n\n\n"}
{"title": "*** (Huczy woda po kamieniach)", "text": "\n\n\nHuczy woda po kamieniach,\nA na głębi cicho płynie -\nNie sądź ludzi po zachceniach,\nAle prawdy szukaj w czynie.\n\nKto prawdziwe czuć niezdolny,\nTen się szumem słowa pieści -\nPotok głośny a swawolny\nMało wody w sobie mieści.\n\nLecz spokojnej cisza toni\nZwykle wielką głąb zwiastuje -\nNa wiatr uczuć swych nie trwoni,\nKto głęboko w duszy czuje!\n \n\n\n\n\n\n"}
{"title": "*** (Kiedym cię żegnał, usta me milczały)", "text": "\n\n\nKiedym cię żegnał, usta me milczały,\nI nie wiedziałem, jakie słowo rzucić,\nWięc wszystkie słowa przy mnie pozostały,\nA serce zbiegło i nie chce powrócić.\n\nTyś powitała znów swój domek biały,\nGdzie ci słowiki będą z wiosną nucić,\nA mnie przedziela świat nieszczęścia cały,\nDom mój daleko i nie mogę wrócić.\n\nTak mi boleśnie, żem odszedł bez echa,\nA jednak lepiej, że żadnym wspomnieniem\nTwych jasnych marzeń spokoju nie skłócę,\n\nBo tobie jutrznia życia się uśmiecha,\nA ja z gasnącym żegnam się promieniem\nI w ciemność idę, i już nie powrócę.\n \n\n\n\n\n\n"}
{"title": "*** (Pierwsze uczucia, to kwiaty wiosenne)", "text": "\n\n\nPierwsze uczucia, to kwiaty wiosenne,\nCo się własną upajają wonią:\nPrzed żywszym blaskiem jeszcze w cień się chronią\nI wierzą jeszcze w swe trwanie niezmienne.\n\nPo nich, ach! inne stubarwne, płomienne,\nZnów zakwitają i za słońcem gonią:\nWiedzą, że zwiędną, więc czasu nie trwonią\nI gaszą tylko pragnienia codzienne.\n\nA później znowu wspomnień astry blade\nWschodzą samotne na schyłku jesieni,\nI chcą trwać tylko i walczą z ulewą,\n\nWidząc w około martwość i zagładę,\nA w końcu jeden cyprys się zzieleni,\nPonure, smutne rezygnacji drzewo.\n \n\n\n\n\n\n"}
{"title": "*** (Po co się budzą pragnienia szalone)", "text": "\n\n\nPo co się budzą pragnienia szalone,\nGdy ich nie można ugasić napojem?\nPo co się serce wyrywa stęsknione\nDo burzy, gardząc ciszą i spokojem?\n\nPo co chce zedrzeć przyszłości zasłonę\nI nieskończoność zmieścić w łonie swoim\nKiedy zaledwie dotknie się spragnione,\nUsycha w żalu nad zmąconym zdrojem...\n\nPróżne zabiegi! Wieczyste pragnienia!\nZwodnicze widma! Któż was nie wyklina?\nA jednak mimo klątw i złorzeczenia,\n\nKażdy na nowo wraca i zaczyna\nSzukać tej mary, co świat opromienia,\nI o dawniejszych klęskach zapomina.\n \n\n\n\n\n\n"}
{"title": "*** (Przykro, przykro jest dębowi, gdy go robak toczy)", "text": "\n\n\nPrzykro, przykro jest dębowi, gdy go robak toczy,\nAle przykrzej nie móc płakać, gdy łez pełne oczy.\n\nSmutno biednej jest ptaszynie, gdy jej skrzydła urzną,\nAle smutniej jeszcze temu, co kocha na próżno.\n\nŹle jest zmykać jeleniowi, gdy go zdybią w kniei,\nAle gorzej jeszcze sercu wyrzec się nadziei.\n\nTrudno pływać ciężkim głazom po rzecznej głębinie,\nAle trudniej nie żałować szczęścia - kiedy minie.\n\nCiężko, ciężko wrócić na świat, gdy się leży w grobie,\nAle ciężej, o mój miły, zapomnieć o tobie!\n \n\n\n\n\n\n"}
{"title": "*** (Siedzi ptaszek na drzewie)", "text": "\n\n\nSiedzi ptaszek na drzewie\nI ludziom się dziwuje,\nŻe najmędrszy z nich nie wie,\nGdzie się szczęście znajduje.\n\nBo szukają dokoła,\nTam gdzie nigdy nie bywa,\nPot się leje im z czoła,\nCierń im stopy rozrywa.\n\nTrwonią życia dzień jasny\nNa zabiegi i żale,\nTylko w piersi swej własnej\nNie szukają go wcale.\n\nW nienawiści i kłótni\nWydzierają coś sobie,\nAż zmęczeni i smutni\nIdą przespać się w grobie.\n\nA więc, siedząc na drzewie,\nPtaszek dziwi się bardzo,\nChciałby przestrzec ich w śpiewie...\nLecz przestrogą pogardzą.\n \n\n\n\n\n\n"}
{"title": "*** (Trzeba z żywymi naprzód iść)", "text": "\n\n\nTrzeba z żywymi naprzód iść,\nPo życie sięgać nowe,\nA nie w uwiędłych laurów liść\nZ uporem stroić głowę\n\nWy nie cofniecie życia fal!\nNic skargi nie pomogą:\nBezsilne gniewy, próżny żal!\nŚwiat pójdzie swoją drogą!\n \n\n\n\n\n\n"}
{"title": "Abdykacja", "text": "\n\n\nSukienkę miała w paseczki\nPerkalikową,\nWe włosach polne kwiateczki,\nTwarzyczkę zawsze różową;\nNie było piękniejszej dzieweczki -\nDaję wam słowo.\n\nByła doprawdy królewną\nCudownych krajów,\nI miała orkiestrę śpiewną\nW królestwie złotych gajów,\nI armię kwiatów powiewną,\nBrzegiem ruczajów.\n\nGdy zbrojna ruszyła w pole,\nWraz z wojskiem swoim,\nWszystko spełniało jej wolę:\nSłynęła w świecie podbojem,\nI mnie zabrała w niewoli\n\nNad jasnym zdrojem.\n\nMiała na swoje rozkazy\nNadziemskie moce,\nPoranki słodkiej ekstazy,\nRajskich pożądań owoce,\nGwiaździstych sfer krajobrazy,\nWiosenne noce.\n\nNie wiem, dlaczego złożyła\nBerło liliowe,\nI na koronki zmieniła\nSwoje korony tęczowe.\nWiem, że Arkadia straciła\nSwoją królowę.\n\nDziś tylko... wielką jest damą,\nStrojną bez miary,\nMa pałac z herbem nad bramą,\nKaprysy spełnia mąż stary,\nAle już nie jest tą samą,\nZnikły, ach! czary.\n\nI choć króluje na balu\nW każdym salonie,\nZnać na niej cień żalu...\nI marzy, wspierając skronie,\nO swej sukience z perkalu\n\nI polnych kwiatów koronie.\t\n\n\n\n\n\n"}
{"title": "Ach, jak mi smutno!", "text": "\n\n\nAch, jak mi smutno! Mój anioł mnie rzucił,\nW daleki odbiegł świat,\nI próżno wzywam, ażeby mi zwrócił\nZabrany marzeń kwiat.\nAch, jak mi smutno! Cień mnie już otacza,\nPosępny grobu cień;\nSerce się jeszcze zrywa i rozpacza,\nSzukając jasnych tchnień.\nAle na próżno uciszyć się lęka\nI próżno przeszłość oskarża rozrzutną...\nCięży już nad nim niewidzialna ręka -\nAch, jak mi smutno!\n\n22 grudzień 1868\n \n\n\n\n\n\n"}
{"title": "Ach, powiedz!", "text": "\n\n\nAch, powiedz, powiedz! jaki Bóg\nW nadziemskie ubrał cię szaty,\nAbyś w piękności zbrojna łuk\nZburzyła promienne światy?\n\nAch, wobec ciebie nie ma nic!\nTy łamiesz prawa odwieczne,\nI przed jasnością twoich lic\nPromienie gasną słoneczne.\n\nNiebiosa, ziemia, błękit wód, -\nWszystko przepada i ginie,\nGdy ty w piękności zbrojna cud\nStajesz na światów ruinie.\n\nOlśniewasz wszystkie światy trzy\nBiałością swojego łona,\nRozkoszy dreszczem ziemia drży,\nKiedy obnażysz ramiona.\n\nZ ust twoich pijąc słodycz róż,\nZ pragnienia umrzeć by trzeba,\n\nIch ogień wstrząsa światem dusz\nI pali najwyższe nieba.\n\nA któż z śmiertelnych może znieść\nTwą piękność w całym rozkwicie?\nKto może oddać tobie cześć\nI jeszcze zachować życie?\n\nKto może myślą pieścić skroń,\nTwych włosów bawić się splotem,\nKto pić namiętną może woń\nI jeszcze nie umrzeć potem?\n\nTak jak konwalii biały kwiat\nUsycha na twoim łonie,\nTak każdy zginąć byłby rad\nZ uśmiechem szczęścia przy zgonie.\n\nLecz widząc ciebie, odejść znów\nW samotne ziemi obszary...\nNa te męczarnie nie ma słów,\nI nie ma straszniejszej kary!\n\nWięc powiedz, powiedz! jaki Bóg\nZrobił cię światów królową?...\nBo ja chcę umrzeć u twych nóg,\nByś mnie wskrzesiła na nowo!\n\nl styczeń 1870\n \n\n\n\n\n\n"}
{"title": "Anakreontyk", "text": "\n\n\nNie szczędź mi rajskich rozkoszy!\nRóżanych ustek nie żałuj!\nZanim się dzika myśl spłoszy,\nNiebieska! ty swoim wzrokiem\nZalej mnie blasków potokiem,\nBez końca pieść mnie i całuj!\n\nOdpędzę widziadła wstrętne,\nZe śmiercią hardo się zmierzę,\nGdy w pocałunki namiętne\nRoztopię duchową dzielność,\nW rozkoszy tych nieśmiertelność,\nW tę jedną, ach, tylko wierzę!\n\nPrzed twym ożywczym płomieniem\nDusza mu kielich otwiera,\nRozkwita z dziewiczym drżeniem\nW świateł i woni obłoku,\nW twych ustach i w twoim wzroku\nZnajdując wieczność, umiera.\n\nEros zawstydzi się blady\nPrzed moich pragnień pożarem,\nWśród sennej życia biesiady\nPijąc nadziemskie słodycze,\nWszystkie łzy twoje przeliczę\nDobyte szczęścia nadmiarem.\n\nA gdy się strawi doszczętnie\nTo życie nic już nie warte -\nW ostatniej chwili, namiętnie -\nNa twoim oparty łonie,\nW nowe się blaski przesłonię,\nPatrząc w twe oczy otwarte.\n \n\n\n\n\n\n"}
{"title": "Anielskie chÃ³ry", "text": "\n\n\nAnielskie Å›piewajÄ… chÃ³ry\nW gwiaÅºdzistym bÅ‚Ä™kitÃ³w morzu,\nWÅ›rÃ³d nocnej ciszy, przy Å‚oÅ¼u\nSennej natury.\n\nÅšpiewajÄ… tej biednej ziemi,\nCo wiecznie w Å›wieÅ¼ej Å¼aÅ‚obie\nJak matka pÅ‚acze na grobie\nZa dzieÄ‡mi swemi.\n\nÅšpiewajÄ… ludziom, co dyszÄ…\nW codziennym a krwawym trudzie,\nLecz biedni, zmÄ™czeni ludzie\nPieÅ›ni nie sÅ‚yszÄ….\n\nI tylko ci, ktÃ³rzy tonÄ…\nW wielkiej miÅ‚oÅ›ci pragnieniu,\nCi sÅ‚yszÄ… w serc swoich drÅ¼eniu\nTÄ™ pieÅ›Å„ natchnionÄ…!\n\n \n\n\n\n\n\n"}
{"title": "Astry", "text": "\n\n\nZnowu więdną wszystkie zioła,\nTylko srebrne astry kwitną,\nZapatrzone w chłodną niebios\nToń błękitną.\n\nJakże smutna teraz jesień,\nAch, smutniejsza niż przed laty,\nChoć tak samo żółkną liście.\nWiędną kwiaty,\n\nI tak samo noc miesięczna\nSieje jasność, smutek, ciszę\nI tak samo drzew wierzchołki\nWiatr kołysze.\n\nAle teraz braknie sercu\nTych upojeń i uniesień,\nCo swym czarem ożywiały\nSmutną jesień.\n\nDawniej miała noc jesienna\nDźwięk rozkoszy w swoim hymnie,\nBo aielska, czysta postać\nStała przy mnie.\n\nPrzypominam jeszcze teraz\nBladej twarzy alabastry,\nKruzce włosy, a we włosach\nSrebrne astry.\n\nWidzę jeszcze ciemne oczy\nI pieszczotę w ich spojrzeniu\nWidzę wszystko w księżycowym\nOświetleniu.\n \n\n\n\n\n\n"}
{"title": "Aszera", "text": "\n\n\nPonad ziemskim lecąc globem,\nW brylantowych skrzę się rosach,\nWonne róże na mych włosach,\nZ moich ramion spływa bluszcz;\nNad otwartym stanę grobem.\nPocałunki śląc namiętne,\nI uwiodę cienie smętne\nW lazurowych kraje puszcz.\n\nNiegdyś, dawniej, świat młodzieńczy\nRozmarzyłam w sen lubieżny,\nDo mej piersi tuląc śnieżnej,\nW namiętności strojąc kwiat;\nDziś mię próżno róża wieńczy,\nZapoznane bóstwo błędne\nBez uścisków schnę i więdnę,\nOpłakując dawny świat.\n\nI choć tyle ognia w łonie,\nW ustach pragnień niosę tyle,\nNie zlatują się motyle,\nAby wieczną rozkosz pić,\nI kochanków próżno gonię,\nPaląc lilie swym oddechem;\nNad przeszłości dźwięcznym echem\nZadumana muszę śnić.\n\nKwiaty więdną, blaski gasną, Porankowych braknie rojeń\nI miłosnych już upojeń\nNie pożąda zimny tłum,\nI zmysłową żądzę jasną,\nZapaloną w ust purpurze,\nW melancholii topi chmurze\nLub przelewa w westchnień szum.\n\nA za łzawą biegnąc perłą,\nOgniem życia już nie tryska;\nSmutnie dymią ciał ogniska,\nA nie dają ciepła już.\nBrylantowe złożę berło\nLub na gwiazdy pójdę inne,\nBo tu lilie wód niewinne\nNatrząsają się z mych róż.\n\nAlbo rzucę wzrok błyszczący\nMiędzy ciche zmarłych cienie,\nRozbujanej piersi drżenie\nMoże ruszy śpiący proch;\nMoże oddech mój gorący\nKości stopi i skrysztali,\nZ zapomnienia wyjdą fali\nI kochanków odda loch.\n\nDo mnie, do mnie, tu do łona,\nZnów zakwitać, znowu płonąć\nI w uściskach ciągłych tonąć -\nSpłyńcie roje bladych mar,\nJa otwieram swe ramiona,\nPocałunkiem zmyję pleśnie,\nTam sen w grobie, tu raj we śnie\nI miłości wieczny czar.\n\nCzyż mam próżno sypać skarby\nGwiazd, korali, pereł, wieńców,\nRzęs jedwabnych i rumieńców,\nAlabastrów miękkich ciał\nI w urocze przybrać farby\nPożądania rajskie drzewo,\nBy spłynęło łez ulewą,\nA owoce wicher zwiał?\n\nMłodość, piękność, wdzięk i siłę,\nSkwarem nieba, tchnieniem wiosny\nSkojarzoną w splot miłosny,\nNieprzebyty okrył cień;\nAdonisa dziś mogiłę\nWśród Byblosu wonnych zwalisk\nNie otacza rój odalisk\nGorączkowych pełny drżeń.\n\nCześć rozkoszy bez uniesień\nSerc nie pali i nie wskrzesza,\nSłońc na chmurach nie zawiesza,\nNie przymnaża twórczych sił;\nNamiętności smutna jesień\nŻyciodajne traci ognie,\nDo harmonii ciał nie dognie\nObumarłych typy brył.\n\nW opóźnionych pulsach świata\nErotyczna boska władza\nSkrzepłych istnień nie odmładza,\nLedwie ciągnie dalszy byt,\nMych gołąbków tęcz skrzydlata,\nZawieszona u podwiązki,\nBez mirtowej wróżb gałązki,\nNajjaśniejszy czeka świt.\n\nMuszę rzucić błysk zmysłowy\nI dzisiejszą łez opiłość\nW wulkaniczną zmienić miłość,\nCo poruszy nowy prąd. -\nGdy rycerski proch grobowy\nMym uściskiem rozpłomienię,\nWyjdzie silne pokolenie\nChananejski zyskać ląd! \n\n\n\n\n\n"}
{"title": "Barkarola", "text": "\n\n\nNoc taka jasna!\nGwiazdami płonie,\nŚwiatłem okala\nPrzejrzyste tonie.\n\nNoc taka jasna,\nJasna i cicha!\nZaledwie fala\nSzemrze i wzdycha.\n\nŁódka, jak ptaszę,\nPo wodzie z lekka\nWzlatuje z nami,\nI w dal ucieka.\n\nA serca nasze\nPełne zachwytów,\nWybigły łzami\nW morze błękitów.\n\nW świateł powodzi\nW niebo się wznoszą,\nMiłością drżące,\nSenną rozkoszą.\n\nPłyń więc, o łodzi,\nChoćby na wieki,\nPrzez wody śpiąe\nW obszar daleki...\n\nA gdzieś w przestrzeni\nZginiem w oddali,\nW półcieniach jasnych\nNa srebrnej fali.\n\nA roztopieni\nW cichym błękicie,\nTylko serc własnych\nUsłyszym bicie.\n \n\n\n\n\n\n"}
{"title": "Baśń tęczowa", "text": "\n\n\nOd kolebki biegła za mną\nCzarodziejska baśń tęczowa\nI szeptała wciąż do ucha\nMelodyjne zaklęć słowa.\n\nUrodzona nad wieczorem\nZ cichych gawęd mych piastunek,\nSpala ze mną, na mych ustach\nKładąc we śnie pocałunek.\n\nI budziła się wraz ze mną,\nI wraz ze mną ciągle rosła,\nI z kołyski na swych skrzydłach\nW jakiś dziwny świat mnie niosła...\n\nPonad morza purpurowe,\nPonad srebrne niosła rzeki,\nPo zwodzonym moście tęczy\nW cudowności świat daleki...\n\nOtworzyła mi zaklęciem\nBrylantowy w skałach parów\nI wkroczyłem raz na zawsze\nW kraj olbrzymów, widm i czarów.\n\nI zamknęły za mną wrota\nJakieś wróżki czy boginie,\nWięc na całą życia kolej\nSzedłem błądzić w tej krainie.\n\nW tej krainie, w której wszystko\nOżywioną bierze postać,\nW której każdy głaz ma duszę\nI człowiekiem pragnie zostać...\n\nZłotolistnym szedłem gajem,\nGdzie się wszystko skrzy i złoci,\nGdzie zakwita skryty w cieniu\nTajemniczy kwiat paproci.\n\nSzedłem gajem, gdzie dokoła\nŚpiewające szumią drzewa,\nGdzie młodości wiecznej źródło\nCzyste wody swe rozlewa.\n\nI witały mnie po drodze\nRozmarzone oczy kwiatów,\nCo patrzyły tak wymownie\nW niezmierzoną przestrzeń światów.\n\nI witały ludzkim głosem\nRóżnobarwnych ptasząt chóry,\nUkazując dalszą drogę\nNad przepaści brzeg ponury.\n\nJa słuchałem śpiewnej wróżby\nI z ożywczej piłem fali,\nI w głąb dzikszej coraz puszczy\nNiestrwożony szedłem dalej.\n\nPróżno groźne widma straszą,\nPróżno kłęby gadzin syczą,\nBiegłem naprzód, zapatrzony\nW jakąś jasność tajemniczą.\n\nI przebyłem czarne puszcze,\nI spienionych wód odmęty\nI stanąłem u stóp góry\nProstopadle na dół ściętej.\n\nNa jej szczycie błyszczał zamek,\nKryształowy gmach olbrzyma,\nCo zaklęciem w swojej mocy\nNajpiękniejszą z dziewic trzyma.\n\nPrzed zamczyskiem stoją smoki\nI te paszczą swą czerwoną\nOgień złoty i różowy\nPod obłoki w górę zioną;\n\nSwe spiżowe jeżąc łuski,\nBronią skarbu zaklętego,\nNajpiękniejszej z wszystkich dziewic\nW kryształowym zamku strzegą.\n\nJednak mimo czujnej straży\nJam ją ujrzał na skał szczycie\nI odgadłem, żem tu przybył,\nAby dla niej oddać życie.\n\nMiała gwiazdę na swym czole,\nPod nogami sierp księżyca,\nBłękit niebios w swoich oczach\nI aniołów cudne lica;\n\nI od razu swym spojrzeniem\nZaszczepiła miłość w duszę -\nI poznałem, że koniecznie\nDo niej w górę dążyć muszę.\n\nWięc po nagiej, gładkiej ścianie,\nZapatrzony tylko na nią,\nNa powojów wiotkich splotach\nZawisnąłem nad otchłanią.\n\nCoraz wyżej pnąc się hardo,\nJuż widziałem ją przy sobie...\nI w zachwycie do królewny\nWyciągnąłem ręce obie.\n\nMiałem schwycić ją w objęcia...\nGdy powojów pękły sploty -\nI upadłem w głąb otchłani,\nGdzie z ran ginę i tęsknoty.\n\nLecz choć z serca krew upływa,\nChoć w przepaści ciemnej leżę,\nJeszcze wołam: \"Za nią! za nią!\nIdźcie gonić, o rycerze!\n\nIdźcie piąć się w górę, w górę,\nPonad ciemnych skał krawędzie!\nMoże przyjdzie kto szczęśliwy,\nCo ją weźmie i posiędzie.\n\nChoć nie dojdzie - chociaż padnie,\nPrzecież życia nie roztrwoni,\nBo najlepsza cząstka życia\nW takiej walce i pogoni.\n\nWarto choćby widzieć z dala\nÓw zaklęty gmach z kryształu,\nWarto, płacąc krwią i bólem,\nWejść w krainę ideału.\n\nGdyby przyszło mi na nowo\nOd początku zacząć życie,\nBiegłbym jeszcze po raz drugi\nZa tą piękną na błękicie!\"\n \n\n\n\n\n\n"}
{"title": "Bez granic", "text": "\n\n\nPotoki mają swe łoża -\nI mają granice morza\nDla swojej fali -\nI góry, co toną w niebie,\nMają kres dany dla siebie,\nNie pójdą dalej!\n\nLecz serce, serce człowieka,\nWciąż w nieskończoność ucieka\nPrzez łzy, tęsknoty, męczarnie,\nI wierzy, że w swoim łonie\nPrzestrzeń i wieczność pochłonie\nI niebo całe ogarnie.\n\nI3 grudzień 1871\n \n\n\n\n\n\n"}
{"title": "Bez odpowiedzi", "text": "\n\n\nNie znali nigdy, co to jest dostatek,\nLecz znali tylko - co trud i potrzeba;\nNieraz im brakło mleka w piersiach matek,\nNieraz im brakło na zagonach chleba...\nNie znali nigdy tej pomyślnej doli,\nW której bez troski o jutrzejszą strawę\nDuch ludzki z mroku budząc się powoli\nNa światło oczy otwiera ciekawe,\nGdyż od kolebki czatowała bieda,\nCo duszy dziecka rozwinąć się nie da.\n\nLos im poskąpił wszystkich swoich darów\nI dał im środków do walki za mało.\nPrócz życia trudów i życia ciężarów,\nJedno im prawo - do życia zostało.\nJednak znosili swą nędzę cierpliwie\nJako istnienia warunek niezmienny;\nMarząc o przyszłym a bogatszym żniwie\nZapominali o trosce codziennej\nŻądając w zamian za pracę mozolną,\nBy im wraz z dziećmi wyżyć było wolno.\n\nLecz teraz próżne wszelkie wysilenia!\nŻadna wytrwałość zbawić ich nie może:\nGłód - ciała w żywe szkielety zamienia\nKładąc w ciemnościach na zmrożone łoże.\nDziś nie o sytość, lecz o żywot idzie,\nGdyż to nie zwykłej nędzy widmo blade,\nLecz śmierć głodowa w całej swej ohydzie\nTysiącom rodzin zwiastuje zagładę;\nW zimowej nocy wchodzi w ich mieszkania\nPrzynosząc męki wolnego konania.\n\nTo śmierć głodowa! Przy zgasłym ognisku\nZasiada wlokąc całun lodowaty\nI matkom dzieci porywa z uścisku,\nI nagie trupy zostawia wśród chaty,\nI kroczy dale] w upiora postaci\nRozpościerając gorączkowe dreszcze...\nA zmarły wstaje, by zabijać braci,\nZa krzywdy swoje mszcząc się w grobie jeszcze;\nI rozszerzając zaraźliwe tchnienia\nIdzie do ludzi przemawiać sumienia.\n\nA ci, co jeszcze wśród mogił zostali,\nAby oglądać męczarnie swych rodzin,\nTrawieni ogniem, co wnętrzności pali,\nMierzą ostatek uchodzących godzin\nI patrzą w otchłań... szukając gdzieś na dnie\nNieuchwyconej ocalenia mocy.\nAle myśl w próżni kręci się bezwładnie\nI gaśnie w głuchej odrętwienia nocy.\nI nic nie mogąc odnaleźć, nędzarze,\nChylą z rozpaczą wychudzone twarze.\n\nWiedzą, że wszędzie ta sama dokoła\nGłodowej śmierci konieczność straszliwa,\nŻe brat ratunku udzielić nie zdoła,\nBo sam go teraz daremnie przyzywa.\nWięc milczą - patrzą na śniegu posłanie,\nSłuchają wiatru żałobnego wycia\nI w ciemność smutne rzucają pytanie:\n\"Gdzie jest ich prawo najświętsze do życia?\nCzemu są na śmierć skazani i za co,\n\nGdy na chleb ciężką zarabiali pracą?\"\nKto im odpowie na ten wykrzyk głuchy?\nLudzkość zostanie w odpowiedzi dłużną,\nBo choć szlachetne poruszą się duchy\nI miłosierdzie pospieszy z jałmużną,\nRzucone wsparcie nie rozstrzygnie w niczem\nI w niczem ciemnych pytań nie rozświeci,\nI ziemia dalej z sfinksowym obliczem\nBędzie pożerać pracujące dzieci,\nA ludzkość będzie roztrząsać, ciekawa,\nTen zgrzyt w harmonii społecznego prawa.\n \n\n\n\n\n\n"}
{"title": "Bezimiennemu", "text": "\n\n\nGdy jeszcze gościł na ziemi\nZłe mu w gościnie tej było -\nMiał serca, serca za wiele,\nI to go właśnie zgubiło.\n\nBył jak ta harfa eolska,\nCo drży za każdym powiewem,\nMiotany na wszystkie strony\nMiłością, bólem i gniewem.\n\nGreckiego piękna kochanek,\nCzciciel potęgi i czynu,\nMarzył o duchach niezłomnych\nI szukał ludzi wśród gminu.\n\nI bratnie podawał dłonie,\nI wierzył, że pójdą razem\nZbratani wielkością celu,\nSpojeni krwią i żelazem.\n\nAnioła widział w kobiecie -\nLecz ta mu serce rozdarła,\nA bracia? - ci go zawiedli,\nWięc miłość ziemska umarła.\n\nKraj swój miłował rodzinny\nTęsknym uczuciem sieroty\nI wierzył w zwycięstwo ducha,\nW tryumf wolności i cnoty;\n\nWierzył, że naród szlachetny\nNie ginie i nie umiera,\nŻe znajdzie w każdym swym synu\nMściciela i bohatera.\n\nWięc kiedy ujrzał nareszcie\nRozwiane najświętsze mary,\nStrasznego rozbicia świadek\nOstatniej pozbył się wiary;\n\nA chociaż uszedł przed wrogiem,\nNie uszedł potwarzy ciosu\nI nie miał z kim się podzielić\nGoryczą swojego losu.\n\nI błądził wśród obcych ludów\nNieznany, samotny człowiek;\nI umarł z dala od swoich -\nI nikt mu nie zamknął powiek -\n\nI nikt już o nim nie wspomni -\nI jest już garścią popiołów -\nA twarda ziemia wygnania\nNa sercu cięży jak ołów.\n \n\n\n\n\n\n"}
{"title": "Bolesławowi Prusowi", "text": "\n\n\nNiechaj pracownik nie żali się cichy,\nGdy ziarno myśli wciąż rzucając świeże,\nW oklaskach tłumu i błyskotkach pychy\nza trud swój głośnej zapłaty nie bierze.\n\nRozgłos i sława przemija tak marnie\nJak tuman pyłu, którym wicher kręci...\nChoć nagle cały widnokrąg ogarnie,\nZnikając z oczu, znika i z pamięci.\n\nOpada fala uwielbieniem wrząca\nI tych, co w górę wyniosła na sobie,\nPo krótkiej chwili znowu na dół strąca,\nI grzebie żywcem w zapomnienia grobie.\n\nPowoli nawet dźwięk imienia głuchnie -\nZgłuszą go nowi tłumu ulubieńce -\nI w bezimiennym rozsypią się próchnie\nOznaki hołdów i laurowe wieńce.\n\nZginą od prądów chwilowych zawiśli\nZa widmem sławy goniący sztukmistrze,\nLecz nie zaginie siew szlachetnych myśli\nI nie przepadną natchnienia najczystsze.\n\nChoć pracownika noc otoczy głucha,\nWyrosną kwiaty na cmentarnej grzędzie\nI nieśmiertelna cząstka jego ducha\nW sercu pokoleń późniejszych żyć będzie.\n\nA nowych czasów dążenia i czyny,\nCo nieświadomie zeń początek wiodą,\nTe nie więdnące dając mu wawrzyny,\nBędą dla niego najwyższą nagrodą!\n \n\n\n\n\n\n"}
{"title": "Ból zasnął", "text": "\n\n\nBól zasnął we mnie już z cicha,\nJak dziecię krzykiem zmęczone;\nŁzy na dno duszy kielicha\nSpływają niepostrzeżone.\n\nWszystkie żywota gorycze\nZamknąłem w sercu jak w grobie;\nNiech drzemią w nim tajemnicze.\nNie mówiąc światu o sobie.\n\nLecz jeszcze męczarnia cudza\nŁzę wydobywa spod powiek,\nDo gorzkiej myśli pobudza\nPrzybity rozpaczą człowiek.\n\nJęk, który w ciemnościach słyszę,\nPaląca nędzarzów skarga,\nJeszcze przerywa mi ciszę\nI żalem pierś moją targa.\n\nA nie tych żal mi najbardziej,\nCo cierpią niezasłużenie:\nCi, jako rycerze twardzi,\nZnieść mogą każde cierpienie:\n\nCi, chociaż los ich przygniata,\nChociaż nieszczęścia dłoń kruszy,\nMają współczucie od świata\nI spokój własnej swej duszy.\n\nLecz żal mi tych, którym cięży\nPoczucie spełnionej winy,\nCo w sercu noszą kłąb węży\nI cierpią z własnej przyczyny.\n\nTakiej boleści posępnej\nNajsilniej wstrząsa mną echo...\nGdyż w mrok ich duszy występnej\nNie można zstąpić z pociechą.\n \n\n\n\n\n\n"}
{"title": "Bóstwo tajemnicze", "text": "\n\n\nNa chmurnym szczycie góry\nKamienne jest oblicze;\nŚwiątyni kryją mury\nTo bóstwo tajemnicze.\n\nSkładają mu ofiary\nZastępy wiernych sług -\nPrzez dym kadzideł szary\nPoczerniał stary bóg.\n\nTwarz jego skryta w cieniu,\nPrzyćmiona wieków pleśnią -\nI stoi tak w milczeniu,\nWielbiony ludu pieśnią...\n\nAż nagle... tłum zdziczały\nPożogę wpada nieść,\nChce burzyć ołtarz chwały,\nNiweczyć dawną cześć.\n\nSą już w świątyni progu\nT łamią wszelki opór,\nGroził staremu bogu,\nWstrząsając młot i topór.\n\nKapłani wznoszą dłonie -\nW ich sercach ból i gniew...\nW świętości swych obronie\nGotowi przelać krew.\n\nI modły ślą: \"O Panie,\nSwej mocy pokaż cud,\nBluźnierców strąć w otchłanie,\nNiewierny ukarz lud!\"\n\nI biorą oręż w ręce...\nWtem bóstwo na glos rzecze:\n\"Ja dziś mój tryumf święcę,\nWięc wy schowajcie miecze!\n\nNie trzeba mi obrony\nAni cudownych sił:\nNiech burzy tłum szalony\nTę postać, którą czcił.\n\nJa pomsty nad winnemi\nNie daję w dłoń nikomu,\nNie chcę pomocy ziemi\nI nie chcę niebios gromu.\n\nNiecił wznoszą swoje młoty,\nRzeźbiony krusząc kształt,\nGdyż boskiej mej istoty\nNie zniszczy żaden gwałt.\n\nW minionych wieków ciągu\nNieraz już ludu złość\nMściła się na posagu...\nCierpiałem gwałtów dość.\n\nI nieraz dzikie zgraje\nWydały mnie pożodze -\nA zawsze większy wstaję,\nPiękniejszy z ruin wschodzę.\n\nMnie topór nie powali,\nChociaż rozbija głaz,\nLecz kształt mój doskonali\nKażdy zadany raz.\n\nZniszczenie mnie odmładza\nI ogień mnie oczyszcza;\nPadając, moja władza\nWyrasta silniej z zgliszcza...\n\nI zgina znów kolana\nPrzede mną cały lud...\nA ciągła ta przemiana -\nTo mój największy cud.\"\n \n\n\n\n\n\n"}
{"title": "Bławatek", "text": "\n\n\nJaki to chłopiec niedobry\nTak mnie wciąż zbywa niegrzecznie!\nMuszę się gniewać na niego,\nGniewać koniecznie.\n\nNiedawno wyrwał mi z ręki\nZerwany w polu bławatek,\nI przypiął sobie do piersi\nSkradziony kwiatek.\n\nI jeszcze żartował ze mnie,\nGdym się żaliła na psotę,\nBo mówił, że ma coś więcej\nUkraść ochotę.\n\nŻe oczy moje piękniejsze\nNiźli ten kwiatek niebieski,\nŻe chce pić rosę z bławatków,\nA z oczu łezki.\n\nI mówił dalej niegrzeczny,\nŻe mnie rodzicom ukradnie,\nTak straszyć kogo, doprawdy\nŻe to nieładnie.\n\nChciałabym gniewać się bardzo!\nNie widzieć więcej... ach! trudno,\nWiem, że mnie samej bez niego\nByłoby nudno\n\nAle go muszę ukarać,\nPodstpu na to użyję:\nBędę umyślnie płakała -\nNiech łezki pije!\n \n\n\n\n\n\n"}
{"title": "Błąka się wicher w polu", "text": "\n\n\nBłąka się wicher w polu,\nNie wie, w którą wiać stronę;\nBłąka się w dzikim bolu\nMoje serce zmęczone.\n\nŚnieg leży w gęstym borze,\nI pokrywa krwi ślady:\nTam moje ślubne łoże,\nTam kochanek mój blady!\n\nTak długo na mnie czeka!\nPróżno pytam o drogę:\nDroga ciemna, daleka,\nDotąd trafić nie mogę!\n\nNoc czarna świat otacza,\nGłucho, straszno i ciemno!\nKtoś płącze, ktoś rozpacza,\nPrzy mnie, czy też nade mną.\n\nMówiono, że to biedna,\nObłąkana dziewczyna,\nPo polu sama jedna\nŻale swoje poczyna.\n\nLecz nie wiem, kto to taki?\nBo tak ciemno, jak w grobie;\nGdy ujrzę krwawe znaki,\nTo przypomnę ją sobie!\n\nNie będę cię rwałą,\nKonwalijko biała,\nBobyś ty na moją\nPłochość narzekała.\n\nMyślałabyś sobie:\nŻe to na złość robię;\nRośnij więc szczęśliwie,\nGajom ku ozdobie.\n\nNie mam ja dziś komu\nKwiaty nieść do domu,\nNikt mi ich nie wyjmie\nZ włosów po kryjomu.\n\nNie mam już sąsiada,\nCo kwiaty wykrada,\nZdradziecki to chłopiec,\nAle słodka zdrada!\n\nPokąd nie przyjedzie,\nNic mi się nie wiedzie,\nBo wciąż o tym myślę\nO młodym sąsiedzie.\n\nI wszystko mnie nudzi,\nUciekam od ludzi,\nNawet zrywać kwiaty\nChętka się nie budzi.\n\nMożesz więc w spokoju\nRosnąć tu przy zdroju,\nDziś mi nic nie przyjdzie\nZ kwiecistego stroju.\n\nLecz gdy wróci luby\nZawrzeć ze mną śluby,\nWtedy, konwalijko,\nJuż nie ujdziesz zguby.\n \n\n\n\n\n\n"}
{"title": "Choć pól i łąk..", "text": "\n\n\nChoć pól i łąk\nOdmładzasz krąg,\nRoznosząc woń miłosną,\nNie wrócisz mi\nMiłości dni,\nO czarodziejko, wiosno!\n\nNie wskrzesisz złud,\nPojących wprzód\nZachwytem serce moje,\nNie dla mnie już\nRumieniec róż\nI świeżych uczuć zdroje.\n\nWięc z czasry twej\nDla innych lej\nRozkoszy słodkie miody,\nNiech z twoich szat\nRwie cudny kwiat\nKochanków zastęp młody.\n\nMnie tylko daj\nSzumiący gaj\nNad moją głową senną...\nI otocz mnie\nW głębokim śnie\nMiłością dusz promienną.\n \n\n\n\n\n\n"}
{"title": "Ciche wzgórze", "text": "\n\n\nZnam ja jedno piękne wzgórze.\nNa nim kwitną przy figurze\nPrzeźroczyste polne róże.\n\nBoża męka pochylona\nPatrzy z ciszą i spokojem.\nW świat wyciąga swe ramiona\nPonad ziemskim krwawym znojem.\n\nJak tam słodko, jak tam błogo:\nNie dotknięte bólem, trwogą\nSerca w niebo płynąć mogą.\n\nTęsknych dumań nic nie zmąci.\nCichnie ludzkiej głos boleści...\nChyba wietrzyk listkiem trąci.\nLekko, śpiewnie zaszeleści.\n\nKiedy słońce z nieba schodzi\nW swojej złotem tkanej lodzi.\nW purpurowych fal powodzi.\n\nTo nad wzgórkiem twarz swą zniża,\nPożegnalnym blaskiem strzela\nI całuje stopy krzyża,\nŚwięte stopy Zbawiciela.\n\nPod tym krzyżem w pierwszej wiośnie\nZ polną różą, co tam rośnie,\nWyglądałem w świat radośnie:\n\nPod tym krzyżem w ranek jasny\nNa mogile kwiaty rwałem,\nZ tego wzgórza zagon własny\nRaz na zawsze pożegnałem.\n\nWięc choć lat już przeszło tyle,\nMyślą wracam w dawne chwile\nSiąść pod krzyżem na mogile.\n\nChcę usłyszeć znów o zmroku\nPieśń nabożną tego ludu,\nCo się modląc ze łzą w oku\nOczekuje zawsze cudu...\n \n\n\n\n\n\n"}
{"title": "Czarodziejka", "text": "\n\n\nZ wdziękiem wiosny nieśmiertelnym,\nW jutrzenkowym blasku szat,\nWraz z orszakiem swym weselnym\nCzarodziejka idzie w świat:\nZ uwieńczoną biegnie skronią,\nZ śpiewem ptasząt, z kwiatów wonią.\n\nPrzed nią sylfów jasna rzesza,\nSwój weselny nucąc chór,\nNa obłokach tęcze wiesza,\nI otrząsa rosę z piór,\nI obwieszcza jej przybycie:\nŚwieżą rozkosz, nowe życie.\n\nŚwiat zakwita cały przed nią\nI różowy bierze blask,\nPłonie szczęścia przepowiednią,\nPożądaniem słodkich łask.\nWszystko wschodzi, wszystko rośnie,\nPod jej stopą drżąc radośnie.\n\nOna z twarzą uśmiechnięta,\nCoraz nowych gości zwie\nNa weselne życia święto,\nNa godowe krótkie dnie.\nI z złotego swego lejka\nSłodycz sączy czarodziejka.\n\nWiecznie piękna, wiecznie młoda,\nBiesiadników poi krąg,\nLedwie komu czarę poda,\nJuż ją wyrwie z chciwych rąk\nI unosi z sobą dalej,\nNa świetlanej biegnąc fali.\n\nPróżno za nią skargi gonią,\nPróżno westchnień płynie szmer:\nOna z śpiewem, blaskiem, wonią,\nJuż do innych zdąża sfer,\nZawiedzionym, co się skarżą,\nZ uśmiechniętą mówiąc twarzą:\n\n\"Czyż sądzicie, że wy jedni,\nMacie zgarnąć cały dzaiał,\nWaszym żądzom odpowiedni,\nI nasycić pragnień szał?\nŻe wam jednym tylko służę,\nNiosąc życia miód i róże?\n\nCzyż sądzicie, że mnie wiele\nObejść może ludzki los?\nJa natury spełniam cele,\nNie zważając na wasz głos;\nNikt nie wstrzyma mnie na drodze,\nJak przybyłam, tak odchodzę.\n\nMuszę naprzód iść bezwzględnie,\nWszystkim nowy wieścić dzień:\nCo zakwitło, niechaj zwiędnie,\nNiech opada w mrok i cień,\nUstępując miejsca nowym\nPączkom wonnym a różowym.\n\nKorzystając zatem z chwili,\nW której napój niosę wam...\nKto raz czarę mą wychyli,\nCo w niej znajdzie - mało dbam;\nCzy się cieszy, czy się żali,\nNiewzruszona idę dalej.\n\nNie ma czasu tych żałować,\nCo przeżyli porę swą:\nInne usta chcą całować,\nInne serca kochać chcą:\nPrzyszłość świata, niecierpliwa,\nGłośnym krzykiem mnie przyzywa!\"\n \n\n\n\n\n\n"}
{"title": "Czary", "text": "\n\n\nCoś się zdawało dziewczynie,\n\nCoś się zdawało!\nPrzy młynie\nGodzinę całą\nPatrzała, jak woda płynie,\nJak pod nią w wodnej kotlinie\nCoś się pluskało!\n\nZdawało jej się, ze w wodzie\nWidzi tęczowy\nNa spodzie\nGmach kryształowy,\nA pod nim w świetnym pochodzie,\nW zaczarowanym ogrodzie\nKrólewskie łowy.\n\nZdawało jej się znów dalej,\nŻe widzi potem\nNa fali,\nBłyszczących słotem\nRycerzy w hełmach ze stali,\nŻe nawet ukłony w dali\nWidzi przelotem.\n\nO cuda! tuż przed nią klęka\nPiękna, jak świeża\nJutrzenka\nPostać rycerza.\nW pół ją objęła dłoń miękka,\nOna się płoni i lęka\nI nie dowierza.\n\nOn szepcze miłośnie do niej:\n\"Z kraju piękności,\nBarw, woni,\nZ kraju młodości,\nZ wieczyście błękitnej toni,\nPrzybywam z wieńcem na skroni,\nPragnę miłości!\n\nJeśli masz serca choć tyle,\nŻeby pierś biała\nNa chwilę\nUczuciem drżała...\nPorzucę skrzydła motyle,\nI pozostanę tu w pyle\nLudzkiego ciała.\n\nLecz jeśli tylko odgadnę,\nŻe kształty owe\nTak ładne,\nSą marmurowe,\nŻe serce nie drży w nich żadne,\nTo wtedy jak cień przepadnę\nW mgły zaświatowe!\"\n\nDziewczyna słucha i płonie,\nCoś jej się zdaje,\nŻe w łonie\nZwolna powstaje,\nW dziewiczej wstydu osłonie\nPrawdziwa miłość, więc dłonie\nDrżąca podaje.\n\nLecz kiedy schyla się z trwogą\nDo słodkiej mary,\nPod nogą...\nByłyż to czary?...\nNie widać przed nią nikogo!\nA tylko przechodzi drogą\nMłynarczyk stary.\n\nWidocznie w owej godzinie\nCoś się jej śniło\nPrzy młynie;\nSkądby wziąć było\nRycerzy w wodnej kotlinie?\nA może w pięknej dziewczynie\nSerce nie biło?\n \n\n\n\n\n\n"}
{"title": "Daremne żale", "text": "\n\n\nDaremne żale - próżny trud,\nBezsilne złorzeczenia!\nPrzeżytych kształtów żaden cud\nNie wróci do istnienia.\nŚwiat wam nie odda, idąc wstecz,\nZnikomych mar szeregu -\nNie zdoła ogień ani miecz\nPowstrzymać myśli w biegu.\nTrzeba z żywymi naprzód iść,\nPo życie sięgać nowe...\nA nie w uwiędłych laurów liść\nZ uporem stroić głowę.\nWy nie cofniecie życia fal!\nNic skargi nie pomogą -\nBezsilne gniewy, próżny żal!\nŚwiat pójdzie swoją drogą.\n\n1 kwietnia 1877\n\n \n\n\n\n\n\n"}
{"title": "Dla panny Laury R.", "text": "\n\n\nDwoje szczęśliwych widziałem na ziemi\nI ci mi nigdy nie wyjdą z pamięci\nDwa seica wielkie, czyste, nad któremi\nCzuwali zawsze aniołowie święci\nI od wszelakiej chronili je skazy,\nPojąc je mlekiem nadziemskiej ekstazy\n\nCi nic z prawd gorzkich żywota nie znali\nI ziemia cala była dla nich rajem,\nWidzieli wszystko pięknym i kochali -\nI siebie także kochali nawzajem\nOwą miłością, co początek bierze\nGdzieś w melodyjnej archaniołów sferze\t\n\n\n\n\n\n"}
{"title": "Dlaczego wicher tak wyje", "text": "\n\n\nDlaczego wicher tak wyje\nI z jękiem leci ku niebu?\nCzy skargi roznosi czyje?....\nCzy pieśń zawodzi pogrzebu?\n\nRóżne są nędze na ziemi:\nSą jedne, co litość budzą,\nI ma kto płakać nad niemi,\nI boleść utulić cudzą.\n\nSą inne, jakby przeklęte\nOd świata, ludzi i Boga...\nGdzie serca rozpaczą wzdęte\nOtacza pustka złowroga.\n\nNikt się nad nimi nie żali...\nObca im wszelka pociecha...\nI przepadają gdzieś w dali\nSamotnie, bez łzy, bez echa.\n\nTylko wiatr niesie ku niebu\nBrzemienne klątwą rozpacze\nI wyje pieśni pogrzebu...\nW ciemnościach jęczy i płacze.\t\n\n\n\n\n\n"}
{"title": "Do Młodych", "text": "\n\n\nSzukajcie prawdy jasnego płomienia!\nSzukajcie nowych, nie odkrytych dróg...\nZa każdym krokiem w tajniki stworzenia\nCoraz się dusza ludzka rozprzestrzenia\nI większym staje się Bóg!\n\nChoć otrząśniecie kwiaty barwnych mitów,\nChoć rozproszycie legendowy mrok,\nChoć mgle urojeń zedrzecie z błękitów,\nLudziom niebiańskich nie zbraknie zachwytów,\nLecz dalej sięgnie ich wzrok.\n\nKażda epoka ma swe własne cele\nI zapomina o wczorajszych snach...\nNieście więc wiedzy pochodnie na czele\nI nowy udział bierzcie w wieków dziele,\nPrzyszłości podnoście gmach!\n\nAle nie depczcie przeszłości ołtarzy,\nChoć macie sami doskonalsze wznieść;\nNa nich się jeszcze święty ogień żarzy\nI miłość ludzka stoi tam na straży,\nI wy winniście im cześć!\n\nZe światem, który w ciemność już zachodzi\nWraz z cała tęczą idealnych snów,\nPrawdziwa mądrość niechaj was pogodzi,\nI wasze gwiazdy, o zdobywcy młodzi,\nW ciemności pogasną znów!\n \n\n\n\n\n\n"}
{"title": "Do...", "text": "\n\n\nPrzekleństwa synu! co Kaina piętnem\nStraszysz w dzień biały Chrystusową trzodę,\nPrzybywaj do mnie! w uciśnieniu smętnem\nZnajdziesz dla siebie gorycz i ochłodę.\nZnanyś mi z dawna, gdy życiem namiętnem\nPrzyniosłeś duszy swojej wieczną szkodę,\nRzuciwszy cnoty gościniec utarty\nI do bram niebios biegnąc, i odparty.\n\nLepiej ci było wraz z bracią Ablową\nPrzeżuwać życie na pokory zębie,\nKochać na rozkaz i wierzyć na słowo,\nPaląc na stosie ofiarnym gołębie;\nNiźli do boju stanąwszy z Jehową,\nPrzeglądać bytu i nicestwa głębie.\nNie byłbyś nosił fatalnej pieczęci,\nNa którą z wstrętem patrzą wniebowzięci!\n\nLecz tym, czym jesteś, skazany na piekło!\nTym cię mieć pragnę! gościu mój posępny!\nBo jakieś echo podziemne mi rzekło:\nŻe los nasz jeden, że i ja występny,\nCzemu tym bardziej wierzyć teraz muszę,\nGdy jasne niebo z piersi mej uciekło,\nI sam zostałem, nieprzystępny skrusze,\nA tylko jednej rozpaczy przystępny.\n\nRazem więc z tobą, synu potępienia,\nNad Babilonu wodami usiędziem,\nA nieśmiertelni wielkością zwątpienia,\nZ swej piersi głosu strasznego dobędziem;\nZ Prometeuszów wiecznością cierpienia\nI z sępem żądzy, męczarni narzędziem,\nW własnej niemocy skowani łańcuchy,\nZostaniem bratnie dwa stracone duchy!\n\nLecz nim utoniem w niepamięci fali\nPrzed okiem ludzi skryci w obłok czarny,\nNiech ich pieśń nasza gromem wstydu spali:\nŻe w nikczemności pędząc żywot marny,\nPłazowe szczęście, nie wielkość obrali;\nNiech ich ród szczęsny, cierpliwy i karny\nZ pokorą znosi losów wyrok twardy,\nMy im zapłaćmy jałmużną pogardy...\n \n\n\n\n\n\n"}
{"title": "Dwa anioły", "text": "\n\n\nDwa anioły spotkały się w locie,\nPonad ziemia, wśród błękitnych mórz\nJeden płynął w purpurze i zlocie\nMiał wejrzenie jakby rannych zórz,\n\nDiugi w czarnych aksamitach tonął,\nŁez brylantem świecił jego wzrok -\nA na głowie wieniec z gwiazd mu płonął\nI rozjaśniał nieskończony mrok\n\n\"Wracam z ziemi - rzeki pierwszy z aniołów -\nGdziem w ogrodzie życia kwiaty siał,\nRozdmuchiwał płomienie z popiołów\nI przyśpieszał nowy rozkwit ciał\n\nTam widziałem, w ciemnej nieszczęść nocy,\nDwóch seic czystych krwawy z losem bój,\nDwojga istot gorzki ból sierocy,\nIch samotny, ciężki życia znój\n\nWięc zbliżyłem dwie niedole z sobą\nI miłości owiałem je tchem\nA z dwóch smutków nad dawną żałoba\nSzczęście rajskim wykwitnęło snem!\"\n\nJa - rzekł drugi w gwiaździstej kolonie -\nWracam także z owych ziemskich pól,\nGdzie na chorych sercach kładłem dłonie...\nI na zawsze koiłem ich hol.\n\nTam .spotkałem, pomiędzy innemi,\nJedną dusze szlachetna, bez plam -\nl kochałem tego .syna ziemi,\nCo pięknością dorównywał nam.\n\nLecz dojrzałem, że w żywota męce\nZaczął oliwiąc się... rdzy dostrzegłem ślad,\nl strwożony, wyciągnąłem ręce,\nBy, padając, nie poplamił szat.\n\nl miłością prowadzony czystą,\nJak najciszej zbliżyłem się doń...\nZarzuciłem zasłonę gwiaździstą...\nI na sercu położyłem dłoń.\n\nW mych objęciach on teraz bezpieczny,\nBo już władzy nie ma nad nim czas -\nI zostanie w swej piękności wiecznej,\nNie dotknięty żadna, z ziemskich skaz\".\t\n\n\n\n\n\n"}
{"title": "Dwa sonety", "text": "\n\n\nSie trennten sich endlich und sah`n nicht,\nNur noch zuweilen im Traum;\nsię waren längst gestorben\nUnd wussten es selber kaum...\n \nI\nKiedym Cię żegnał, usta me milczały,\nI nie wiedziałem, jakie słowo rzucić:\nWięc wszystkie słowa przy mnie pozostały,\nA serce zbiegło i nie chce powrócić.\n\nTyś powitała znów swój domek biały,\nGdzie Ci słowiki będą z wiosną nucić,\nA mnie przedziela świat nieszczęścia cały,\nDom mój daleko i nie mogę wrócić.\n\nTak pozostałem samotny, bez rady\nNa moje smutki i tęsknoty moje:\nPrzebiegam myślą chwil minionych ślady,\n\nNad zwiędłą różą zadumany stoję...\nI w niebo wzrok mój wysyłam na zwiady,\nLecz o przyszłości pomyśleć się boję.\nII\nNiedługo może na przyszłości dzieje\nZostanie tylko blady cień wspomnienia;\nSerdeczne śłady mroźny wiatr rozwieje\nI wszystko zniknie we mgłach oddalenia.\n\nWięc trzeba będzie zmusić do milczenia\nTe drżące struny, z których pieśń się leje,\nI grobowego wziąć pozór kamienia,\nCo pogrzebaną pokrywa nadzieję.\n\nNa taką przyszłość, co mgłę ołowianą\nRozpostrzeć może na błękitnym niebie,\nNa taką przyszłość, ciemną i stroskaną,\n\nCo ból i miłość zarówno pogrzebie...\nNiechaj te słowa pamiątką zostaną\nI niech przeżyją razem mnie i Ciebie!\n \n\n\n\n\n\n"}
{"title": "Dwa spotkania", "text": "\n\n\nSpotkałem go w młodości dniach -\nW objęcia moje upadł on\nI rzekł mi: \"Bracie, w wspólnych snach\nZnajdziem zwycięstwo albo zgon!\"\n\nSpotkałem go po latach wielu,\nSpotkałem na środku rynku;\nW objęcia padł: \"Ach, przyjacielu o\nZawołał - chodźmy do szynku!\"\n \n\n\n\n\n\n"}
{"title": "Dzieje piosenki", "text": "\n\n\nNarodziła się w duszy poety\nW łez mroku,\nWywołana miłością kobiety,\nJako tęcza na marzeń obłoku;\nŚpiewnych dźwięków odziana sukienką,\nDrgnieniem serca dobyta z nicości,\nPrzyszła na świat naiwną piosenką\nMiłości.\n\nUpajała melodyjnym tchnieniem\nPierś młodą\nI nad starców rozwianym marzeniem\nSłodkich wspomnień jaśniała pogodą;\nWzgórza brzmiały jej rozkosznym echem,\nPrzedrzeźniali ją faunowie leśni,\nPłoche nimfy wtórzyły z uśmiechem\nTej pieśni.\n\nPrzeszły wieki świeżości młodzieńczej\nI krasy -\nNikt się teraz różami nie wieńczy,\nWchodząc z troską codzienną w zapasy;\nNie słuchają już nimf co na łące\nI nie wtórzą piosnkom w wieczór letni;\nZagłuszyły dziś burze huczące\nGłos fletni.\n\nJednak pieśń ta, starodawna, grecka,\nWciąż wraca!\nNieśmiertelnym swym uśmiechem dziecka\nChmurne niebo nad ziemią wyzłaca,\nWraca z każdą serc i wieków wiosną,\nPełna dziwnej, niespożytej siły\nI roztacza wkoło woń miłosną\nZ mogiły.\n \n\n\n\n\n\n"}
{"title": "Dzień i noc", "text": "\n\n\nDzień ma swój uśmiech ponętny,\nBłyszczącą weselem postać\nI ogień życia namiętny;\nWięc chciałem przy nim pozostać...\nAle z kolei na straży,\nStoi noc pełna zazdrości,\nZdejmuje wesołość z twarzy\nI uśmiech ginie w ciemności...\n\nNoc ma swój smutek niebieski,\nTęsknotę pragnień serdeczną,\nRozsiewa po kwiatach łezki,\nWięc chciałem zrobić ją wieczną.\nLecz znowu jasność paląca\nBuszy gmach nocnych bławatów,\nUrocze widma roztrąca,\nI rosę wypija z kwiatów.\n\nTy masz dnia jasne oblicze,\nWdzięk nocy, co duszę pieści.\nTwoje spojrzenie dziewicze\nŁzy razem i uśmiech mieści.\nChcąc zgodzić pragnienia sprzeczne,\nNa żadną nie trafić zmianę,\nPrzy tobie na czasy wieczne,\nPrzy tobie, luba, zostanę!\n \n\n\n\n\n\n"}
{"title": "Dzień wczorajszy", "text": "\n\n\nPiotr teraźniejszość wyklina,\nWszyscy gniewają go ludzie:\nGniewa zalotna dziewczyna\nI piesek, co szczeka w budzie.\n\nGorszą go nowe kierunki,\nPotępia działalność cudzą,\nDzieci na łonie piastunki\nJuż jego odrazę budzą.\n\nWszędzie zepsucie go ściga,\nPróżno sam stoi na straży,\nZwycięża w świecie intryga\nŻydów i wolnych mularzy.\n\nZalewa ziemię wokoło\nRozpusty bezwstydny cynizm;\nJak hydra podnosi czoło\nSocjalizm i jakobinizm.\n\nZnikąd nie widać pociechy,\nWięc przepowiada narodom,\nZa wszystkie tych czasów grzechy,\nLos straszny biblijnych Sodom.\n\n\"Dawniej - to wspomnieć aż miło -\nNic nie kosztował nas najem,\nWszystko się samo robiło\nI życie było, ach, rajem.\n\nPodatków nie gniotło brzemię,\nA pan spokojnie sprzedawał,\nJeśli nie całą swą ziemię,\nPrzynajmniej dobry jej kawał.\n\nMoralność kwitła na dole...\nI niższa narodu warstwa\nKornie znosiła niedolę\nSzukając w modłach lekarstwa.\n\nNie było pokusy próżnej,\nKażdy się godził z swym stanem:\nKto żebrak, ten żył z jałmużny,\nA pan - ten zawsze był panem.\n\nNauki zgubnego jadu\nNikt w dusze ludzkie nie szczepił,\nZepsucia nie było śladu,\nNajwyżej - wioskę kto przepił\".\n\nTak się wciąż skarży i zżyma,\nI biada poczciwa dusza,\nAż przywdział ubiór pielgrzyma\nI w drogę po nocy rusza.\n\nŚród nocy - ciemno troszeczkę,\nWięc w błocie kosturem grzebie;\nZapalił łojową świeczkę\nI pilnie patrzy przed siebie.\n\n\"Gdzie idziesz? - pytam - człowiecze,\nCzy szukasz po nocy czego?\"\nA on mi z dumą odrzecze:\n\"Ja szukam dnia wczorajszego\".\n\n\"Jak sądzę, daleko zajdziesz;\nPospieszaj zatem, jegomość,\nA jak wczorajszy dzień znajdziesz,\nPrzyślij mi pocztą wiadomość\".\n \n\n\n\n\n\n"}
{"title": "Dzisiejszym idealistom", "text": "\n\n\nCzyliż fałszywy wzbrania wam wstyd\nZ obłoków zstąpić do ziemian?\nI czynnie walczyć o dalszy byt\nWśród życia wstrząśnień i przemian?\n\nCzyliż sądzicie, iż spadek wasz\nCałą wam wieczność zapewni?...\nŻe odwracacie od ziemi twarz\nBezczynni, a jednak gniewni?\n\nWprawdzie bogaty wzięliście dział,\nPrzyjąć dziedzictwo gotowi -\nLecz on na zawsze nie będzie trwał,\nGdy zasiew żniwa nie wznowi.\n\nKto żyje z plonu dawniejszych lat,\nPrzeżuwa przodków dostatki...\nTemu dowództwo odbierze świat,\nA mienie - wydrą wypadki!\n\nDo tych należy jutrzejszy dzień,\nCo nowych łakną zdobyczy -\nKto się usuwa w ciszę i w cień,\nTen się do żywych nie liczy.\n\nDziś hasłem walka - i trudno już\nMilczeniem przeczyć jej skrycie.\nDziś trzeba zstąpić w sam środek burz,\nPotrzeba walczyć o życie!\n\nNa próżno chcecie wykluczyć gwałt\nZ duchowej sfery istnienia,\nOn tylko wyższy przybiera kształt\nW głębiach ludzkiego sumienia.\n\nLecz i tu - walka powszechna trwa,\nPodległa duchów potrzebie.\nA ten zwycięzcą - kto drugim da\nNajwięcej światła od siebie!\n\n7 lipiec 1877\n \n\n\n\n\n\n"}
{"title": "Dziwny sen", "text": "\n\n\nDziwny sen miaÅ‚em z wieczora,\nTrwaÅ‚ jakby przez wiecznoÅ›Ä‡ caÅ‚Ä… -\nTyÅ› byÅ‚a falÄ… jeziora,\nJa byÅ‚em nadbrzeÅ¼nÄ… skaÅ‚Ä….\n\nNie Å¼aÅ‚owaÅ‚em tej zmiany,\nÅ»em skaÅ‚Ä…, a nie czÅ‚owiekiem;\nMarzyÅ‚em, Å¼em jest kochany...\nA wiek przemijaÅ‚ za wiekiem -\n\nNie Å¼aÅ‚owaÅ‚em, Å¼e gÅ‚uchy\nGÅ‚az nic powiedzieÄ‡ nie moÅ¼e...\nMÃ³wiÅ‚y ze sobÄ… duchy,\nJam niebo widziaÅ‚ w jeziorze.\n\nTyÅ› zawsze padaÅ‚a drÅ¼Ä…ca\nNa moje piersi z granitu,\nZÅ‚Ä…czona wÅ›rÃ³d lat tysiÄ…ca\nWÄ™zÅ‚ami wspÃ³lnego bytu.\n\nKruszyÅ‚aÅ› kamienne Å‚ono,\nA jam siÄ™ cieszyÅ‚ z zniszczenia,\nBo przeczuwaÅ‚em speÅ‚nionÄ…\nDolÄ™ zimnego kamienia.\n\nWiedziaÅ‚em, Å¼e gdy do koÅ„ca\nZamiary przywiedziesz zdradne -\nÅ»egnajÄ…c gwiazdy i sÅ‚oÅ„ca,\nW objÄ™cia twoje upadnÄ™.\n\n \n\n\n\n\n\n"}
{"title": "Dzwonki", "text": "\n\n\nNaraz mi jasnoÅ›Ä‡ zniknÄ™Å‚a dzienna,\nI Å›wiat zalaÅ‚a ciemnoÅ›Ä‡ bezdenna,\nCzuÅ‚em, ze serce boleÅ›Ä‡ mi zrywa\nPo czym nastaÅ‚a cisza straszliwa\nZ caÅ‚ego Å¼ycia przebrzmiaÅ‚ej wrzawy\nZostaÅ‚y tylko mgliste wspomnienia,\nJakiÅ› bÃ³l straszny, upadek krwawy,\nWyrok zagÅ‚ady i potÄ™pienia,\nNÄ™dza bez granic, byt bez przyszÅ‚oÅ›ci\nI caÅ‚e morze - morze nicoÅ›ci\n\nW wnÄ™trznoÅ›ciach ziemi, w prochu i pyle,\nLeÅ¼aÅ‚em martwy w swoje) mogile,\nZ wystygÅ‚Ä… piersiÄ…, z wystygÅ‚Ä… twarzÄ…,\nPod ciemnych duchÃ³w leÅ¼aÅ‚em straÅ¼Ä…,\nLecz chociaÅ¼ wszystko padÅ‚o w rozstroju,\nW niemocy ducha, w martwoÅ›ci ciaÅ‚a,\nJednak nie miaÅ‚em w grobie spokoju,\nI myÅ›l palÄ…ca wszystko przetrwaÅ‚a -\nI po przebyte) mÄ™ce konania\nZostaÅ‚o jeszcze poczucie trwania\n\nCzuÅ‚em na ustach Å¼ycia gorycze\nI wszystkie smutki Å›piewne, sÅ‚owicze,\nMarzenia w przepaÅ›Ä‡ strÄ…cone ciemnÄ…\nUlatywaÅ‚y jeszcze nade mnÄ…,\nA pod tych marzeÅ„ mglistÄ… zasÅ‚onÄ…,\nPod tym oddÅºwiÄ™kiem przebrzmiaÅ‚ych godzin,\nTysiÄ…cem uczuÄ‡ drÅ¼aÅ‚o mi Å‚ono,\nTysiÄ…cem wskrzeszeÅ„ czy tez narodzin,\nÅ»ycie siÄ™ lalo w nowe koryto,\nRzucajÄ…c dawnÄ… formÄ™ przeÅ¼ytÄ…\n\nCzuÅ‚em, jak piersi moje rozsadza\nRazem niszczÄ…ca i twÃ³rcza wÅ‚adza,\nJak nieÅ›miertelna Boska potÄ™ga\nW ruch nieskoÅ„czony znowu mnie wprzÄ™ga,\nJak mnie roztapia w Å›wiatÃ³w ogromie,\nJak mi dla ducha drogÄ™ toruje\nI widzÄ™ siebie w kaÅ¼dym atomie,\nI wszÄ™dzie myÅ›l mÄ… dawnÄ… znajdujÄ™,\nA jednÄ… czÄ…stkÄ… ponad grobami\nWybiegam na Å›wiat kwiatÃ³w oczami.\n\nI zamieniony w dzwonki bÅ‚Ä™kitne,\nNa wlasnym zgliszczu stojÄ™ i kwitnÄ™\nZnowu siÄ™ patrzÄ™ na jutrzniÄ™ zÅ‚otÄ…,\nZnowu siÄ™ do niej zwracam z tÄ™sknotÄ…,\nA noc wiosenna perÅ‚owe Å‚ezki\nRzuca na kwiatÃ³w senne kielichy,\nI znowu koÅ„czÄ™ sen mÃ³j niebieski,\nTaki spokojny i taki cichy\nA kiedy wietrzyk potrÄ…ci kwiecie,\nPieÅ›Å„ idealna pÅ‚ynie po Å›wiecie.\n\nPÅ‚ynie daleko - wietrzyk jÄ… mesie\nPo zÅ‚otym polu, zielonym lesie,\nPo naszych gÃ³rach, po naszych wodach,\nPo naszych cichych wiejskich zagrodach,\nMiesza siÄ™ z szmerem jasnego zdroju,\nZ szumem topoli, z Å›piewem sÅ‚owika,\nI nadpowietrznym hymnem spokoju,\nHarmoniÄ… ciszy serca przenika,\nI bÅ‚ogosÅ‚awi ojczyste pole,\nI bÅ‚ogosÅ‚awi ludzkÄ… niedolÄ™.\n\nCzasami takÅ¼e niebieskie kwiecie\nZwabi do siebie samotne dzieciÄ™\nI siada dumaÄ‡ pacholÄ™ mÅ‚ode,\nPatrzÄ…c na kwiatkÃ³w dziwnÄ… urodÄ™,\nI nie wie nawet, jakim sposobem,\nZrywajÄ…c dzwonkÃ³w kÅ‚osy powiewne,\nWyiasta myÅ›lÄ… nad smutnym grobem\nI w sercu dÅºwiÄ™ki znajduje Å›piewne,\nLecz czuje tylko ze siÄ™ w mm budzi\nPragnienie niebios, miÅ‚oÅ›Ä‡ dla ludzi.\n\nWiÄ™c czegoÅ› patrzy i czegoÅ› czeka,\nNiby coÅ› widzi w cieniu z daleka\nW gasnÄ…cej zorzy i w barwach kwiatÃ³w -\nZgaduje piÄ™knoÅ›Ä‡ umarÅ‚ych Å›wiatÃ³w,\nI mm siÄ™ ocknie z zadumy senne; -\nWykwita przed nim na tle bÅ‚Ä™kitu\nAnielska postaÄ‡ w szacie promiennej,\nPÅ‚ynÄ…ca ogniem nowego Å›witu,\nI tajemnice grobÃ³w odsÅ‚ania\nKrÃ³lowa Å›mierci i zmartwychwstania.\n \n\n\n\n\n\n"}
{"title": "Echo kołyski", "text": "\n\n\nGdym jeszcze dzieckiem był\nBudzącym się na świat,\nGdy wątły życia kwiat\nJeszcze się w pączku krył,\nNa łono matka mnie brała,\nPieściła i całowała,\nGdym jeszcze dzieckiem był.\n\nPamiętam po dziś dzień,\nJak kojąc płacz i gniew,\nNuciła tęskny śpiew,\nCo falą słodkich brzmień\nDobywał uśmiech na nowo;\nI każde piosenki słowo\nPamiętam po dziś dzień.\n\n\"Dziecino, nie płacz! nie!\nRozjaśnij twoję twarz,\nDopóki matkę masz,\nNie może ci być źle;\nNa moim oprzyj się łonie,\nJa cię przed bólem zasłonię\nDziecino, nie płacz, nie!\n\nChowaj na później łzy!\nDziś jeszcze anioł stróż\nGirlandą białych róż\nOkala twoje sny,\nNa tkance marzeń pajęczej\nMaluje kolory tęczy -\nChowaj na później łzy!\n\nRozkoszą wszystko tchnie,\nŚpiewa ci ptaków chór,\nW twym niebie nie ma chmur\nAni goryczy w łzie;\nŻycie uśmiechem cię wita\nI każdy kwiat ci rozkwita,\nRozkoszą wszystko tchnie!\n\nWięc duszę swoję pieść\nJutrzenką rajskich farb\nI czystych uczuć skarb\nW niewinnej piersi mieść!\nByś mógł zaczerpnąć w tym zdroju,\nGdy ci przybraknie spokoju -\nWięc duszę swoje pieść!\n\nBo przyjdzie inny dzień,\nW którym, o synu mój,\nNapotkasz tylko znój\nZamiast rozkoszy tchnień;\nZdrada ci oczy otworzy,\nNieufność ducha zuboży,\nBo przyjdzie inny dzień.\n\nPrzyjdzie ci płacić krwią\nSerdecznych marzeń dług,\nZdepcze cię w prochu wróg,\nZnieważy boleść twą;\nSzlachetny poryw zapału\nI miłość dla ideału\nPrzyjdzie ci płacić krwią.\n\nI ból swój będziesz niósł\nSamotny sercem w świat!\nZawodów, złudzeń, zdrad\nBędzie ci wieniec rósł,\nCierniami otoczy skronie,\nSkrępuje na zawsze dłonie -\nI będziesz ból swój niósł.\n\nNa taki życia zmrok,\nRozbicia straszną noc,\nZachowaj ducha moc\nI jasny dziecka wzro\niech ci wspomnienie kołyski\nPrzyniesie matki uściski\nNa taki życia zmrok!\n\nPomimo gorzkich prób\nZawsze, ach! dobrym bądź!\nZ miłością drugich sądź\nI patrz z nadzieją w grób.\nNie zatrać dziecinnej wiary,\nNie żałuj swojej ofiary -\nPomimo gorzkich prób.\n\nO nie mów, dziecię me,\nŻe marny życia trud,\nŻe wszystko fałsz i brud,\nA prawdą tylko złe;\nŻe trzeba wątpić i szydzić,\nPogardzać i nienawidzić,\nO nie mów, dziecię me!\n\nNa matkę wspomnij swą,\nNa miłość, co bez plam,\nZwątpieniu zadaj kłam\nI obmyj duszę łzą,\nWierz w piękność ducha słoneczną\nI w miłość, która jest wieczną -\nNa matkę wspomnij swą\".\n\n8 grudzień 1868\n\n\n\n\n\n\n"}
{"title": "Egzotyczne kwiaty", "text": "\n\n\nPod zwrotnikami rosną w lasach kwiaty,\nCo przybierają wzory fantastyczne -\nStrój ich niezwykły, wdzięczny i bogaty,\nCudowne barwy, wonie narkotyczne:\nI nęcą zmysły ich korony świetne\nI te zapachy z pozoru szlachetne.\n\nKażdy z nich postać rzadkiego motyla\nLub przepych kształtów nieznanych roztoczy,\nZ szczeliny drzewa w błękit się wychyla,\nWprawiając w zachwyt podróżnika oczy,\nA jednak one soki swoje biorą\nZ zgnilizny, w drzewach ukrytej pod korą.\n\nSą i uczucia, szlachetne z pozorów,\nRozpromienione całą blasków tęczą,\nNadziemskiej miary, cudownych kolorów,\nJakby anioły, co w błękitach klęczą\nI rozsiewają idealne wonie,\nW których wędrowiec sercem swoim tonie.\n\nA jednak, chociaż taki czar roznoszą,\nChociaż cel w sobie przedstawiają wzniosły\nI nęcą ludzi nieznaną rozkoszą,\nOne na drzewie zbutwiałym wyrosły;\nZ głębi tajnego powstały zepsucia -\nTe fantastycznie błyszczące uczucia.\n \n\n\n\n\n\n"}
{"title": "Fijołki", "text": "\n\n\nTe fijołki, co mnie nęcą,\nTe nie siedzą skryte w trawie,\nLecz spod długiej, ciemnej rzęsy\nPatrzą na mnie tak ciekawie.\n\nSpod tej rzęsy, co ocenia\nPiękniej niźli traw zieloność,\nW niebieskiego mgle spojrzenia\nPatrzy na mnie nieskończoność.\n\nNiezmierzona, dziwna głębia!\nW niej się wszystko, wszystko mieści:\nWymarzone senne skarby,\nCzarodziejskich raj powieści.\n\nAle na tych skarbach wróżka\nPołożyła swe pieczęcie,\nStrzeże ocząt i serduszka\nSen cudowny i zaklęcie.\n\nI te oczy drzemią jeszcze\nOtoczone tajemnicą,\nChoć z nich czasem błyśnie płomień\nJedną wielką błyskawicą.\n\nSpod spuszczonych skromnie powiek\nWidać jakby jutrznię nową...\nO, szczęśliwy stokroć człowiek,\nKto odgadnie zaklęć słowo!\n\nSzczęsny, komu się otworzą\nPełne blasku i pieszczoty!\nWędrowałbym na kraj świata,\nByle znaleźć ów klucz złoty.\n\nO fiołki! lube, zdradne!\nTroska dręczy mnie surowa:\nBo ja zginę i przepadnę,\nNie znalazłszy zaklęć słowa.\n \n\n\n\n\n\n"}
{"title": "Gałązka jaśminu", "text": "\n\n\nTam, pod niebem południa palącem,\nSzło ich dwoje po mirtów alei,\nSłów namiętnych rzucając tysiącem;\nLecz nie było tam słowa nadziei.\nPożegnanie ostatnie na wieki...\nTo trwa długo... I wstał księżyc blady,\nA westchnienia powtarzał daleki\nSzum płaczącej kaskady.\n\nObcy młodzian opuszczał dziewczynę,\nCo jak powój w jego serce wrosła,\nI porzucał słoneczną krainę,\nLecąc na śmierć, gdzie rozpacz go niosła.\nWięc targając serdeczne ogniwa,\nCzuł, że serce z swej piersi wydziera\nI że młodość ta jasna, szczęśliwa,\nW jej uścisku umiera.\n\nBiedne dziewczę zrozumieć nie zdoła,\nŻe jest wyższa nad miłość potęga,\nŻe głos smutny, głos grobów anioła,\nW jej objęciach go jeszcze dosięga -\nWięc się skarży jak dziecię pieszczone:\n- \"O niedobry, jak mnie możesz smucić!\nTwoje słowa mnie ranią szalone,\nNie mów, że chcesz mnie rzucić!\n\nCóż mieć możesz na ziemi droższego\nNad mą miłość?... Gdy ta cię nie wstrzyma\nIdź...\" Tu głosu zabrakło drżącego,\nI spojrzała smutnymi oczyma:\n- \"Patrz, me serce omdlewa mi w łonie,\nŁez mi braknie i w oczach mi ciemno...\nMasz tam ginąć gdzie w dalekiej stronie,\nTo umrzyj razem ze mną!\n\nTak, o dobrze! Nie będę po tobie\nWięcej płakać ni gorzko się smucić,\nAle razem w jednym spocznie m grobie,\nI nie będziesz już mnie mógł porzucić;\nWieczność całą prześnimy tak błogo,\nI przebaczy nam Bóg miłosierny!...\nJa prócz ciebie nie mam tu nikogo,\nA ty idziesz, niewierny!?\n\nNie chcesz umrzeć i nie chcesz żyć razem?.\nIdź szczęśliwy! Twa kochanka biedna\nPrzed cudownej Madonny obrazem\nSzczęście tobie u Boga wyjedna.\nTeraz jeszcze mej prośbie serdecznej\nUczyń zadość, bo cierpię ogromnie,\nGdy pomyślę, że w rozłące wiecznej\nMożesz zapomnieć o mnie.\n\nTyś tak lubił wonny kwiat jaśminu,\nJa go odtąd na mym sercu noszę...\"\nI odpięła chusteczkę z muślinu,\nMówiąc dalej: \"Weź gałązkę, proszę,\nA ta druga na sercu zostanie;\nMówić będzie o tobie, jedyny!\nGdy nie przyjdziesz na moje wołanie -\nŁzą się zroszą jaśminy...\"\n\nI oparta na jego ramieniu,\nWpółzemdlona, kwiaty do ust ciśnie;\nI tak stoją oboje w płomieniu,\nI ust dwoje na kwiatach zawiśnie -\nAż nareszcie wydarł się z objęcia\nI rzekł do niej: - \"O żegnaj mi droga!\nGdy mię twoje nie zbawią zaklęcia -\nSpotkamy się u Boga!\n\nJa nie mogę pozostać przy tobie,\nChoć twój jestem na wieki, dziewczyno!\nBo mnie duchy wzywają w żałobie,\nBym szedł z tymi, co mamie dziś giną.\nSłyszę okrzyk z krwawego zagonu,\nSłyszę matkę wołającą: Synu!\nLecz zachowam, zachowam do zgonu\nTę gałązkę jaśminu...\"\n \n\n\n\n\n\n"}
{"title": "Gdybym był młodszy...", "text": "\n\n\nGdybym był młodszy, dziewczyno,\nGdybym był młodszy!\nPiłbym, ach, wtenczas nie wino,\nLecz spojrzeń twoich najsłodszy\nNektar, dziewczyno!\n\nTy byś mnie może kochała,\nJasny aniele...\nNa tę myśl pierś mi zadrżała,\nBo widzę szczęścia za wiele,\nGdybyś kochała!\n\nGwiazd bym nie szukał na niebie\nAni miesiąca,\nAle bym patrzał na ciebie,\nBoś więcej promieniejąca\nOd gwiazd na niebie!\n\nWzgardziłbym słońca jasnością\nI wiosny tchnieniem,\nA żyłbym twoją miłością,\nBoś ty jest moim natchnieniem\nI słońc jasnością.\n\nAle już jestem za stary,\nBym mógł, dzieweczko,\nZażądać serca ofiary;\nWięc bawię tylko piosneczką,\nBom już za stary!\n\nUciekam od ciebie z dala,\nMotylu złoty!\nBo duma mi nie pozwala\nCierpieć, więc pełen tęsknoty\nUciekam z dala.\n\nŚmieję się i piję wino\nMieszane z łzami,\nI patrzę, piękna dziewczyno,\nW swą przeszłość pokrytą mgłami,\nI piję wino...\n\n[lato 1868]\n \n\n\n\n\n\n"}
{"title": "Giewont", "text": "\n\n\nStary Giewont na Tatr przedniej straży\nGłową trąca o lecące chmury -\nCzasem uśmiech przemknie mu po twarzy,\nCzasem brwi swe namarszczy ponury\nI jak olbrzym w poszczerbionej zbroi\nNad kołyską ludzkich dzieci stoi.\n\nPrzez ciąg wieków wznosi dumne czoło\nI wysuwa pierś swą prostopadłą,\nPatrząc z góry na wieśniacze sioło,\nCo pokornie u nóg jego siadło.\nPrzez ciąg wieków straż swą nad nim trzyma\nZ troskliwością dobrego olbrzyma.\n\nWypiastował już pokoleń wiele,\nKtóre wieczny związek z nim zawarły,\nZ nim złączyły swe losy i cele,\nPrzy nim żyły i przy nim pomarły,\nNawet myślą spod jego opieki\nNie wybiegłszy nigdy w świat daleki.\n\nWypiastował cały ród górali -\nn ich widział, gdy dziećmi radośnie\nU stóp jego bawiąc się pełzali,\nWidział młodzież, jak mu w oczach rośnie,\nJak się krząta koło swego plonu,\nWidział potem starców w chwili zgonu.\n\nZna więc dobrze bieg ich trwania krótki,\nW ciasnym kółku zamknięte nadzieje,\nIch radości, pragnienia i smutki,\nCo ich boli, co im piersi grzeje;\nZna zabiegi i spory gorące\nO kęs ziemi na polach lub łące.\n\nOn się przyjrzał kolejom powszednim\nI był sędzią już niejednej sprawy...\nNieraz w nocy rozegrał się przed nim\nJaki dramat posępny i krwawy -\nWidział różne skryte ludzi czyny,\nWidział cnoty, widział także winy.\n\nLecz choć czoło chmurami powleka,\nZbyt surowo nikogo nie sądzi,\nBo zna dolę biednego człowieka,\nKtóry idąc na oślep zabłądzi\nI o głodzie wzrok obraca chciwy\nNa żyźniejsze swych sąsiadów niwy.\nRaczej czuje dla tej biednej rzeszy\nWielką litość w piersi swej kamiennej;\nOd kolebki bawi ją i cieszy,\nZ każdą chwilą biorąc strój odmienny,\nPrzed jej okiem stroi się i wdzięczy,\nPożyczając wszystkie barwy tęczy.\n\nDla niej wstaje w gęstej mgły zasłonie,\nKtórą z wolna zrzuca z ramion we dnie,\nDla niej w wieczór cały ogniem płonie\nI szarzeje, mroczy się i blednie,\nZawieszając księżyc w swojej szczerbie,\nJakby srebrną Leliwę miał w herbie.\n\nDobry olbrzym! Troszczy się o ludzi,\nCo się jego powierzyli straży -\nŚpiące dusze z odrętwienia budzi\nI piękności poczuciem je darzy,\nI rozrzuca nad dzieciństwa nocą\nPierwsze blaski, które życie złocą.\n\nTak jak w baśni: kocha się w pasterce\nDobry olbrzym i dobiera kluczy,\nBy otworzyć na wpół dzikie serce;\nTak jak w baśni: swych tajemnic uczy,\nUczy znosić ciężkie losu brzemię\nI miłować swą rodzinną ziemię.\n1880\n \n\n\n\n\n\n"}
{"title": "Głos wołający na puszczy", "text": "\n\n\nCzasami doleci z burzą\nDo uszu bezmyślnej tłuszczy,\nDo wodzów, co kłamstwu służą,\nGłos wołający na puszczy.\n\nGrozą przenika ich serca:\nNiejeden porzuca łoże,\nDrży jak schwytany morderca,\nLecz przestróg pojąć nie może.\n\nNiezrozumiałym jest dźwiękiem\nGłos wołający w pustyni,\nŚpią dalej na łożu miękkiem...\nI nikt pokuty nie czyni.\n \n\n\n\n\n\n"}
{"title": "Helenie Modrzejewskiej", "text": "\n\n\nPonad tym wszystkim, co początek bierze\nW ciężkiej i dusznej życia atmosferze,\nPonad tym wszystkim, co się ćmi i wichrzy\nW prochu tej ziemi, jak owad najlichszy,\nPonad tym wszystkim, co z niesforną wrzawą\nGoni za chlebem, miłością lub sławą,\nI świecąc chwilę, znowu w mroku ginie,\nW łez, krwi i błota dziwnej mieszaninie,\nPonad tym wszystkim - jest jaśniejsza sfera,\nBędąca ziemskiej tęczowym odbiciem.\nTa zmienne kształty w wieczny blask ubiera\nI jak posągi stawia ponad życiem,\nI każdą miłość, co się w proch rozwiała,\nUwiecznia w krasie dziewiczego ciała,\nI każdą sławę podejmuje z zgliszcza,\nI ze rdzy ziemskiej ogniem ją oczyszcza.\nTa sfera jasna, sfera ideału,\nW którą świat żywych wsiąka wciąż pomału\nI gdzie przenosi swoje łzy i nędzę\nNa rajskich marzeń nieśmiertelną przędzę,\nTa sfera sztuki, jak ją tłum nazywa,\nWieczyście piękna, wieczyście prawdziwa,\nMa swoje sługi, którym jest zlecone\nUkrytych cudów odchylać zasłonę.\nMa swoje sługi wierne niewolniczo,\nCo wdzięcznym marom, zrodzony m w błękicie,\nWłasnego ducha na chwilę użyczą\nI mglistym kształtom własne dadzą życie,\nI całą swoje roztrwonią istotę\nNa ich nadziemską walkę i tęsknotę,\nI trwają, błyszczą i lecą... dopóki\nNie strawi ducha boski płomień sztuki!\n\nBiedne ofiary! Im nie wolno w locie\nOpuścić skrzydeł w jakiej cichej grocie\nAni ugasić ognia, co je pali,\nJako jaskółkom gdzie na modrej fali;\nIm w ideału jarzmie, bez wytchnienia,\nWszystkie łzy, skargi, krzywdy i cierpienia\nPotrzeba zbierać, każdą ludzką ranę\nPrzejmując na swe serce skołatane;\nTrzeba im chodzić w królewskiej purpurze,\nW koronie z szychu i nie giąć się pod nią,\nOdczuć w swych piersiach wszystkie ziemskie burze,\nI dyszeć dumą, nienawiścią, zbrodnią,\nUmarłych plemion żywym być wyrazem,\nKochać, żyć, walczyć, ginąć z nimi razem...\nI wszystkie piękne widma, co się roją,\nAby ożyły, krwią napoić swoją.\nWe wdzięcznej u mnie zostały pamięci -\nWięc dług wdzięczności wspomnieniami płacę,\nKtóre, jakkolwiek spełzły na papierze,\nJednak gór tchnienie przechowują świeże.\n\n29 sierpień 1879\n \n\n\n\n\n\n"}
{"title": "Herakles", "text": "\n\n\nI\nGreckie go mity Heraklesem zwały,\nChociaż właściwie ludem się nazywa.\nNa wieczną pracę nieba go skazały,\nWięc jego ramię nigdy nie spoczywa.\n\nJest pracowity, silny i wytrwały,\nLwia skóra nagie barki mu pokrywa;\nLecz wobec pana swojego nieśmiały,\nŁańcuchów swoich sam kuje ogniwa\n\nI spełnia wszystkie najcięższe zlecenia.\nKiedy podniesie maczugę - to straszny!\nA jednak stąpa cicho, najzwyczajniej,\n\nPełen zaparcia i upokorzenia.\nŚmieją się z niego, że jest za rubaszny,\nKiedy go widzą w augiaszowej stajni.\nIII\nOn bohaterstwo swoje mało ceni\nI nie wie jeszcze, czym jest i czym będzie,\nNie wie, że cało wyszedłszy z płomieni\nMiejsce dla siebie wśród bogów zdobędzie;\n\nLecz wiedzą o tym bogowie strapieni,\nCo w nim mieć chcieli posłuszne narzędzie,\nWięc cały Olimp z wściekłości się pieni\nI prześladuje go zawsze i wszędzie.\n\nJeszcze w kolebce posyłał mu gady,\nAby go zgniotły w duszącym uścisku,\nI wciąż tysiącem olbrzymów nań godzi.\n\nBezsilne gniewy, zasadzki i zdrady!\nBędzie zwycięzcą... i przy gromów błysku\nPrometeusza z więzów wyswobodzi!\n \n\n\n\n\n\n"}
{"title": "Historyczna nowa szkoła", "text": "\n\n\nHistoryczna nowa szkoła\nSwą metodę badań ścisłą,\nSprowadzoną hurtem z Niemiec,\nRozpowszechnia ponad Wisłą\nI, nabywszy pogląd świeży,\nNowym łokciem dzieje mierzy.\n\nNie chcąc popaść w dawne błędy\nMesjanicznych, mglistych mrzonek,\nKoło polskich sztywnych karków\nOkręciła swój postronek,\nBy zgiąć bytu żądzę dziką\nPrzed dziejowych praw logiką.\n\nCzcząc spełnionych faktów kolej\nI zwycięzc6w chytre godła,\nNie spostrzegła, że część siły\nZa daleko ją zawiodła\nI że z rąk jej rozbiór Polski\nWziął chrzest misji apostolskiej.\n\nW pełnym świetle jej dochodzeń\nJasną gwiazdą lśni despotyzm\nI wychodzi czysto na wierzch\nTargowicy patryjotyzm...\nGdyż Kościuszko to był wariat,\nCo buntował proletariat!\n\nI tak dalej... i tak dalej...\nCoraz śmielsze wnioski przędzie\nI, nicując dawne sądy,\nNie powstrzyma się w zapędzie,\nAż dowiedzie, że król Herod\nDobroczyńcą był dla sierot.\n \n\n\n\n\n\n"}
{"title": "I / Zmiennego bytu falo ty ruchliwa", "text": "\n\n\nZmiennego bytu falo ty ruchliwa,\nCo nas unosisz po wszechświata toni!\nDaremnie wzrok nasz za tym wszystkim goni;\nCo pod powierzchnią twoją się ukrywa;\n\nChoć nam w błyskawic blasku się odsłoni\nGłąb niezmierzona, ciemna i straszliwa...\nTrudno nam dotrzeć spojrzeniami do niej\nPrzez pianę zjawisk, co po wierzchu pływa.\n\nPróżno nad głębią schyleni - jej ciemnic\nObraz chwytamy, gdyż ruchliwa fala,\nZamiast odwiecznych istnienia tajemnic,\n\nWłasną twarz naszą ukazuje z dala,\nI nasz widnokrąg cały się powleka\nRzuconym w wszechświat odbiciem człowieka.\t\n\n\n\n\n\n"}
{"title": "II / Wieczne ciemności, bezdenne otchłanie", "text": "\n\n\nWieczne ciemności, bezdenne otchłanie,\nCo otaczacie tajemnicą życie!\nPróżno was ciągle pytamy - milczycie,\nGłuche na nasze skargi i wołanie.\n\nPróżna ciekawość! próżne serca bicie!\nNikt odpowiedzi od was nie dostanie\nChyba nam echo odrzuci pytanie,\nPrzywtórzy myśli, tkwiącej w piersiach skrycie.\n\nI nieraz, biedni, za prawdę bierzemy\nTen głuchy oddźwięk własnej wyobraźni,\nSądząc, ze słyszym tajny głos natury -\n\nLecz wszechświat stoi tak jak przedtem niemy\nI otchłań póty milczeniem nas drażni,\nPóki nas w mrok swój nie wciągnie ponury.\n \n\n\n\n\n\n"}
{"title": "III / Łudząca Maja otworzy ci oczy", "text": "\n\n\nŁudząca Maja otworzy ci oczy,\nMigając widzeń różnobarwną tęczą,\nSplotami wrażeń zmysłowych otoczy\nI siecią złudzeń usidli pajęczą.\n\nWidzisz tłum zjawisk, co się wkoło tłoczy,\nSłyszysz melodie, co ci w uszach dźwięczą,\nI śnisz sen smutny, chwilami uroczy,\nW którym cię widma zagadkowe dręczą.\n\nŚcigając próżno przynęty zwodnicze,\nCo się wciąż z twojej usuwają dłoni,\nPragniesz rozpoznać więzy tajemnicze\n\nI swej piastunki zakryte oblicze:\nLecz ledwie rękę wyciągnąłeś do niej.\nŁudząca Maja oczy ci zasłoni.\n \n\n\n\n\n\n"}
{"title": "IV / Jak ptaki, kiedy odlatywać poczną", "text": "\n\n\nJak ptaki, kiedy odlatywać poczną,\nBez przerwy ciągną w dal przestrzeni siną\nI, horyzontu granicę widoczną\nRaz przekroczywszy - gdzieś bez śladu giną...\n\nTak pokolenia w nieskończoność mroczną\nNieprzerwanymi łańcuchami płyną,\nNie wiedząc nawet, skąd wyszły... gdzie spoczną...\nAni nad jaką wznoszą się krainą.\n\nW chmurach i burzy lub w blasku promieni,\nPodległe skrytych instynktów wskazówce,\nLecą, badając wąski szlak przestrzeni.\n\nKtóry im znaczą poprzedników hufce -\nI tę przelotną grę świateł i cieni,\nJaką w swej krótkiej zobaczą wędrówce.\n \n\n\n\n\n\n"}
{"title": "IX / Nieśmiertelności nie poszukuj w próchnie", "text": "\n\n\nNieśmiertelności nie poszukuj w próchnie\nAlbo w czynnikach, co się wnet rozprzęgną -\nNieśmiertelnymi nie są kość i ścięgno\nNi żądz płomyki, które śmierć zadmuchnie.\n\nTe dumne myśli, co się w głowie lęgną,\nPójdą na pastwę bladej przemian druhnie,\nJeśli za zlepek znikomy nie sięgną,\nI osobistej sławy oddźwięk zgłuchnie.\n\nWszystko, co świeci w ludzkich cacek kramie,\nCo przypadkowe, ułomne i liche,\nCo nosi zachceń osobistych znamię,\n\nChoć się przystraja w odrębności pychę,\nWraz z swą skorupą w prochy się rozłamie,\nNa dno przepaści opadając ciche.\n \n\n\n\n\n\n"}
{"title": "Idź dalej", "text": "\n\n\nWzywałem ciemności: niech wstanie!\nI niech mnie pogrąży w noc ciemną -\nWzywałem milczące otchłanie,\nBy łona zawarły nade mną. -\n\nWzywałem strasznego anioła:\nNiech ślad mój zagładzi na ziemi,\nNiech wszystkie dnie moje odwoła,\nNiepamięć rozpostrze nad niemi!\n\nLecz próżno wzywałem litości,\nJak inni przede mną wzywali...\nGłos tylko mnie doszedł z ciemności,\nCo wołał: \"Idź dalej, idź dalej!\"\n\n[22 grudzień l871]\n \n\n\n\n\n\n"}
{"title": "J. I. Kraszewskiemu", "text": "\n\n\nU nas - gdzie przodownikom narodowej pracy\nTrud ciężkiego żywota jedyną nagrodą,\nU nas - gdzie oni idą kornie jak żebracy\nPrzed tłumem, co za sobą do przyszłości wiodą,\nI siejąc ziarno myśli, za wszystkie korzyści\nZbierać muszą zatruty owoc nienawiści,\n\nU nas nie znajdzie lauru dla uczczenia głowy\nTego, co żył boleścią i życiem narodu;\nLaur zresztą niepotrzebny - wieniec piołunowy\nWięcej uświęca drogi twojego pochodu\nI większą ponad inne częścią cię otacza,\nŻeś wziął zapłatę godną polskiego tułacza.\n\nTen wieniec ci podano nieraz, bądź więc dumny!\nPełzającej mierności nigdy nim nie wieńczą -\nZapracowałeś ciężko na gniew bezrozumny\nNiewygasłą miłością i wiarą młodzieńczą,\nMożesz więc ze spokojem dług wdzięczności spłacać\nI jak dotąd kraj myśli skarbami wzbogacać.\n\nCo tobie po uznaniu, po uwielbień szmerze?\nTo zostaw tym, co wszystko wraz z oklaskiem tracą;\nCiebie wstająca Polska w nowy blask ubierze,\nBoś całe pokolenie swą wychował pracą\nI niósł pochodnię prawdy wśród niechętnych syku,\nNiezmordowany polskiej myśli pracowniku!\n\nDość ci na teraz hołdu, który niewidomie\nW serc skrytości szlachetnym uczuciem wykwita;\nWszak tobie towarzyszy wśród walk na wyłomie\nPrawdy, dobra i piękna miłość niepożyta?\nTa wyda plan obfity, i gdy polskie niwy\nBłysną dojrzałym ziarnem - zbierzesz plon prawdziwy.\t\n\n\n\n\n\n"}
{"title": "Ja Ciebie kocham", "text": "\n\n\nJa ciebie kocham! Ach te słowa\nTak dziwnie w moim sercu brzmią.\nMiałażby wrócić wiosna nowa?\nI zbudzić kwiaty co w nim śpią?\nMiałbym w miłości cud uwierzyć,\nJak Łazarz z grobu mego wstać?\nMłodzieńczy, dawny kształt odświeżyć,\nZ rąk twoich nowe życie brać?\n\nJa ciebie kocham? Czyż być może?\nCzyż mnie nie zwodzi złudzeń moc?\nAch nie! bo jasną widzę zorzę\nI pierzchającą widzę noc!\nI wszystko we mnie inne, świeże,\nZwątpienia w sercu stopniał lód,\nI znowu pragnę - kocham - wierzę -\nWierzę w miłości wieczny cud!\n\nJa ciebie kocham! Świat się zmienia,\nZakwita szczęściem od tych słów,\nI tak jak w pierwszych dniach stworzenia\nPrzybiera ślubną szatę znów!\nA dusza skrzydła znów dostaje,\nJuż jej nie ściga ziemski żal -\nI w elizejskie leci gaje -\nI tonie pośród światła fal!\n \n\n\n\n\n\n"}
{"title": "Jedna chwila", "text": "\n\n\nZobaczyłem ją tylko na chwilę\nI już pewnie nie ujrzę jej więcej:\nDziwny los\nW moich piersiach wstało pragnień tyle,\nMoje serce zabiło goręcej\nNa jej głos.\n\nA jednakże zostanę nieznany,\nNie wywołam żadnego wspomnienia,\nAni łzy,\nI nie wiedząc, czy byłbym kochany,\nNieziszczone uniosę pragnienia,\nPróżne sny.\n\nGdym ją ujrzał, myślałem, że ona\nPrzyjdzie do mnie, z anielskim spojrzeniem\nZwróci twarz\nI wyciągnie ku mnie swe ramiona\nMówiąc: \"Jestem twoim przeznaczeniem -\nWszak mnie znasz?\"\n\nI myślałem, że przed nią uklęknę,\nI zawołam w nadziemskiej ekstazy\nSłodkim snie:\n\"Jesrem wszystkim, co dobre i piękne,\nJa cię kocham nad wszystkie wyrazy,\nKichaj mnie!\"\n\nLecz złudzenie moje krótko trwało,\nPoszła dalej, zimno, obojętnie:\nPróżnom drżał.\nNie widziała, co się ze mną działo,\nNie przeczuła, żebym dla niej chętnie\nŻycie dał.\n\nI zniknęła, jak w sennym marzeniu,\nA jam jeszcze w naszych uczuć wierzył\nCichy ślub,\nBom w tym krótkim przelotnym widzeniu\nDługie lata słodkich wzruszeń przeżył\nU jej stóp/\n \n\n\n\n\n\n"}
{"title": "Jednego serca! tak maÅ‚o! tak maÅ‚o", "text": "\n\n\nJednego serca! tak maÅ‚o! tak maÅ‚o,\nJednego serca trzeba mi na ziemi!\nCoby przy mojem miÅ‚oÅ›ciÄ… zadrÅ¼aÅ‚o:\nA byÅ‚bym cichym pomiÄ™dzy cichemi...\n\nJedynych ust trzeba! skÄ…d bym wiecznoÅ›Ä‡ caÅ‚Ä…\nPiÅ‚ napÃ³j szczÄ™Å›cia ustami mojemi,\nI oczu dwoje, gdzieby, patrzyÅ‚ Å›miaÅ‚o,\nWidzÄ…c siÄ™ Å›wiÄ™tym pomiÄ™dzy Å›wiÄ™temi.\n\nJednego serca i rÄ…k biaÅ‚ych dwoje!\nCoby mi oczy zasÅ‚oniÅ‚y moje,\nBym zasnÄ…Å‚ sÅ‚odko, marzÄ…c o aniele,\n\nKtÃ³ry mnie niesie w objÄ™ciach nieba...\nJednego serca! tak maÅ‚o mi trzeba,\nA jednak widzÄ™, Å¼e Å¼Ä…dam za wiele!\n \n\n\n\n\n\n"}
{"title": "Jedni i drudzy", "text": "\n\n\nSą jedni, którzy wiecznie za czymś gonią,\nZa jakaś marą szczęścia nadpowietrzną,\nW próżnej gonitwie siły swoje trwonią,\nLecz żyją walką serdeczną.\n\nI całą kolej złudzeń i zawodów\nPrzechodzą razem z rozkoszą i trwogą,\nI wszystkie kwiaty zrywają z ogrodów,\nI depczą pod swoją nogą.\n\nSą inni, którzy płyną bez oporu\nNa fali życia unoszeni w ciemność,\nNiby spokojni i i zimni z pozoru,\nBo widzą walki daremność.\n\nZrzekli się cierpień i szczęścia się zrzekli,\nZgadując zdradę w każdym losu darze,\nPrzed swoim sercem jednak nie uciekli,\nI własne serce ich karze!\n\nGdy się spotkają gdzie w ostatniej chwili\nJedni i drudzy przy otwartym grobie,\nŻałują, czemu inaczej nie żyli,\nWzajemnie zazdroszczą sobie.\n \n\n\n\n\n\n"}
{"title": "Jestźe to prawdą?", "text": "\n\n\nJestże to prawdą, ze nad mą kołyską\nDzieckiem niebiańskie widziałem zjawisko\nAnioła, który schylony nade mną\nZ wolna mi z duszy noc odganiał ciemną,\nI rozpostarłszy blasków swych koronę,\nMiłością poił serce przebudzone,\nA chociaż skrzydła otwierał do lotu,\nSłodką nadzieją żegnał mnie powrotu?\n\nJestźe to prawdą, ze zniknął przedwcześnie,\nZaledwie sercem przeczuwany we śnie,\nI ze już odtąd na próżno na ziemi\nZa jego ślady goniłem jasnemi!\nAż zbłąkanemu nad ciemne otchłanie\nCoraz mnie) dawne jaśniało świtanie,\nI w duszy cudne zatarły się lica,\nI ta powrotu słodka obietnica\n\nJestźe to prawdą, ze mi teraz znowu\nWolno zawierzyć anielskiemu słowu\nI śnić, ze dusza stęskniona pizywola\nWiacającego z błękitów anioła?\nJestźe to prawdą, że mi teraz dano\nPowitać widzeń jutrzenkę różaną\nI pod je) skrzydeł opiekuńczych dwoje -\nZnowu w opiekę oddać serce swoje?\n \n\n\n\n\n\n"}
{"title": "Juliuszowi Mien", "text": "\n\n\nOmdlały rącze fantazji loty,\nJuż na szczęśliwe wyspy nie płynie,\nAby odnowić ludziom wiek złoty\nW czarów krainie.\n\nDzisiaj myśl ludzka schodzi pod ziemię,\nZ trudem kamienne żłobi koryto,\nBy wydrzeć mocy, która tam drzemie.\nZdobycz ukrytą.\n\nPrzygasło dumnych pragnień zarzewie,\nSny bohaterstwa, marzenia chwały;\nWielkie natchnienia w życiu i śpiewie\nZ wolna przebrzmiały.\n\nDziś ludzkość trwożnie patrzy przed siebie,\nSzukając nowej gwiazdy przewodniej,\nI o codziennym rozmyśla chlebie\nDla tych, co głodni!\n\nŻal nam stubarwnej tęczy, co blednie,\nCudownych marzeń, co blask swój tracą -\nLecz ludzie muszą prawdy powszednie\nZdobywać pracą.\n\nŻal nam poezji w pieśni i czynach\nI bohaterów żal nam pochodu -\nLecz ludzkość musi myśleć o synach\nGinących z głodu.\n \n\n\n\n\n\n"}
{"title": "Kamień", "text": "\n\n\nJa tylko jestem kamieniem\nI jako niemowlę tu,\nObjęty matki ramieniem,\nCichego używam snu.\n\nLedwie świt ducha półsenny\nMnie z łona martwości zwie\nI w mojej piersi kamiennej\nPoczuciem istnienia tchnie.\n\nJeszczem związany łańcuchem\nW szeregu bezwiednych brył\nZ ogólnym natury duchem,\nZ kolebką bezwiednych sił.\n\nJednak przeczuwam powoli,\nŻe zacznie pierś moja bić,\nI marzę o ludzkiej doli,\nChcę kochać, cierpieć i żyć!\n\nI wierzę, iż ten, co kruszy\nDziś moję powłokę, grom\nOtworzy dla mojej duszy\nWspanialszy cielesny dom.\n\nI witam z dreszczem rozkoszy\nKażdy zadany mi gwałt -\nW niszczeniu, co mnie rozproszy,\nZgadując przyszłości kształt.\n\nTam, gdzie się boleść zaczyna,\nBezwiednej martwości kres!\nA nad nią boska kraina,\nGdzie miłość wykwita z łez.\n\nPrzez wszystkie śmierci ogniwa\nPostępu ciągnie się nić -\nBól samowiedzę zdobywa:\nChcę cierpieć, kochać i żyć!\n \n\n\n\n\n\n"}
{"title": "Kantata na jubileusz J. I. Kraszewskiego", "text": "\n\n\nChór\nSzczęśliwy, komu w życiu dano\nDoczekać plonu swojej pracy\nI ujrzeć myśl swą przechowaną,\nI najpiękniejsze zdobyć wiano\n\nZ kłosów, co niosą mu rodacy.\nSzczęśliwy, kto swą piersią własną\nWykarmił całe pokolenia\nI wytknął dla nich drogę jasną,\nI w nowych jutrzniach, co nie gasną,\nOgląda dzieło odrodzenia.\n\nSzczęśliwy, kto szedł naprzód w znoju\nZ hasłami, które ludzkość budzą;\nI walcząc w ciszy i pokoju\nDokonał ludzkich dusz podboju,\nNie zaćmionego krzywdą cudzą.\n\nSzczęśliwy! Palmy zwycięstw z dłoni\nNie wydrze ramię mu niczyje -\nBurza go nieszczęść nie dogoni -\nOn wyszedł z ciemnej losów toni\nI nieśmiertelny w sercach żyje.\n\nGłos\nI naród żyje, gdy mu przodem\nPochodnia wielkich myśli świeci;\nI jeszcze wielkim jest narodem,\nGdy się odświeża życiem miodem,\nWydając z siebie takie dzieci.\n\nŻyje, gdy na świat z jego łona\nWychodzą zbrojni wciąż rycerze,\nKtórych wróg żaden nie pokona,\nA ludzkość ze czcią ich imiona\nWpisuje w dziejów karty świeże.\n\nŻyje ten naród, co prawdziwą\nZasługę pojmie i ocenia,\nI w ślad za myślą idzie żywą,\nI zbiera świeżych kłosów żniwo\nNa drogach swego odrodzenia.\n\nChór\nWięc w uroczystym dziś obchodzie\nWielkiego męża czcijmy święto!\nW bratniej miłości, w bratniej zgodzie,\nNieś mu życzenia swe, Narodzie:\nNiech kończy pracę rozpoczętą.\n\nNiech rozpościera jasność wszędzie\nI zbiera owoc swoich trudów;\nW wielkich zdobywców stając rzędzie,\nNiechaj Ojczyźnie swej zdobędzie\nCześć i braterstwo wszystkich ludów.\n\nNiech dzień ten przyszłość nam zapowie,\nDo której z wolna ludzkość wiodą\nNajszlachetniejsi jej synowie;\nA czyn, zamknięty dotąd w słowie,\nNajmilszą będzie mu nagrodą.\n\n1879\n \n\n\n\n\n\n"}
{"title": "Karmelkowy wiersz", "text": "\n\n\nBywało dawniej, przed laty,\nSypałem wiersze i kwiaty\nWszystkim dziewczątkom,\nBom myślał, o piękne panie,\nŻe kwiat lub słowo zostanie\nDla was pamiątką.\n\nWierzyłem -zwyczajnie młody,\nŻe jeszcze nie wyszło z mody\nMyśleć i czuć,\nŻe trocha serca kobiecie\nŚwietnej kariery na świecie\nNie może psuć.\n\nAniołków brałem na serio\nI z śmieszną donkiszoterią\nWielbiłem lalki,\nI gotów byłem, o zgrozo,\nZa Dulcyneę z Tobozo\nStanąć do walki!\n\nLecz dziś komedię salon\nJak człowiek dobrego tonu\nNa wylot znam;\nZ serca pożytek niewielki,\nWięc mam w zapasie karmelki\nDla dam.\n\n[przed latem 1868]\n \n\n\n\n\n\n"}
{"title": "Karnawałowy lament poety", "text": "\n\n\nO poezjo! ty nie grzejesz,\nA tu takie ciężkie mrozy.\nDobrze jeszcze tym, co mają\nCiepłe futra i powozy,\nLecz nam, dzieciom Apollina,\nStrasznie zimno być zaczyna.\nPoezjami palić trzeba,\nDrzewo bowiem podrożało,\nA te dużo dają dymu,\nAle za to ciepła mało,\nNajognistszą paląc odę,\nZamroziłem w piecu wodę.\n\nO, szczęśliwy ten śmiertelnik,\nCo się zrodził milionerem,\nCo przy cyfrze swego mienia\nJest ostatnim wielkim zerem,\nBo on właśnie o tej porze\nJest u hrabstwa na wieczorze.\n\nW salonowej dam cieplarni,\nPośród kwiatów egzotycznych,\nSam zakwita purpurowo\nPrzy libacjach ustawicznych\nI podziwia dziewic grację,\nOczekując na kolację.\n\nTak mu dobrze, tak mu ciepło,\nHrabia jemu rękę ściska,\nA hrabina, ta z nim tańczy,\nPanny chcą go widzieć z bliska,\nRobiąc przy tym spostrzeżenie,\nŻe ma piękne ułożenie.\n\nBlaskiem spojrzeń czarujących\nOn się pieści i ogrzewa.\nA ja z domu uciec muszę,\nBo mi całkiem brakło drzewa,\nPoetyczna wena skrzepła,\nTrza u ludzi szukać ciepła.\n\nPędzę szybko przez ulicę,\nPalto wiatrem mam podszyte;\nJest to smutna ostateczność\nIść się ogrzać na wizytę,\nAle cel uświęca środki,\nA więc idę grzeczny, słodki...\n\nW jednym domu, w drugim domu\nOdpowiada mi służący,\nŻe dziś państwo są na mieście\nNa herbacie tańcującej,\nNa to tylko ten karnawał,\nŻebym ludzi nie zastawał!\n\nAż nareszcie, gdy skostniałem,\nO radości! o rozkoszo!\nW jakim czwartku, piątym miejscu\nLokaj mówi: \"Państwo proszą.\"\nGdybym był, ach, demokratą,\nUściskałbym jego za to.\n\nWchodzę śpiesznie do salonu:\nCieplej niby niż na dworze,\nAle pani jakaś kwaśna,\nPanna także nie w humorze\nI chłód wieje nieustanny\nZ twarzy pana, pani, panny.\n\nA rozmowa jak po grudzie,\nTo podskoczy, to ustanie,\nChoć dom cały błyszczy w świecie\nPrzez wykwintne wychowanie\nI w ogólnym tu pojęciu\nJest przybytkiem muz dziewięciu.\n\nRozmawiamy więc o wszystkiem:\nO Bulwerze i Kaulbachu,\nO muzycznym towarzystwie,\nO Mozarcie, Glucku, Bachu,\nO Alhambrze i Walhalli\nI tam dalej, i tam dalej.\n\nPanna bowiem co minuta\nZ ust wyrzuca wielkie imię,\nJa powtarzam, ale widzę -\nNa fotelu pan już drzymie:\r\nChcę odchodzić, gdy wtem matka\nMówi do mnie: \"Jest herbatka.\"\n\nAch, herbata, ta herbata!\nCo podają nam we Lwowie,\nTa nikomu wyjść nie może\nNa pożytek i na zdrowie:\nBiedny jesteś, nieboraku,\nCo ją pijesz bez araku.\n\nTrzeba było jednak spełnić\nOcukrzoną czarę do dna,\nSzczęście jeszcze, że na drugą\nProsić tutaj rzecz niemodna,\nNie odniosłem zatem szwanku,\nCieplej było po rumianku.\n\nAż tu, widzę, panna idzie\nZ miną dziwnie zamyśloną\nI przynosi wielką księgę,\nBardzo ładnie oprawioną:\nZ trwogą patrzę się tajemną,\nŻe ją kładzie tuż przede mną.\n\nI wspierając się o stolik,\nZ wielkim wdziękiem się kołysze,\nMówiąc do mnie: \"Ja słyszałam,\nŻe pan zdolnie wiersze pisze,\nDo albumu więc mojego\nPan wymyśli co ładnego.\n\nJest tu dużo wielkich ludzi:\nGapczykiewicz, Totumfacki\nI ten Gucio, co to robi\nLepsze wiersze niż Słowacki,\nTylko brak mi jeszcze Pana.\nAle jego grzeczność znana...\"\n\nHa, co robić? za herbatę\nTrzeba album wziąść przez grzeczność\nI powracać z nim do domu -\nSmutna, smutna ostateczność!\nTak więc dźwigam wielką księgę,\nKlnąc te mrozy na potęgę,\n\nSpać za wcześnie - to mię zmusza\nDo miejskiego wejść kasyna\nI spotykam mego krawca,\nCo o dług się upomina:\nA tam krawcy znaczą tyle,\nCo w Egipcie krokodyle...\n \n\n\n\n\n\n"}
{"title": "Klątwa", "text": "\n\n\nKto był przyczyną rozstania naszego -\nNiechaj łzy moje upadną na niego!\nI niech tak samo serce mu przygniotą\nSamotnym żalem i próżną tęsknotą!\n\nKto był przyczyną naszego rozstania -\nNiech nie doczeka słodkiego spotkania,\nLecz niechaj ginie z dala od kochanej,\nNie pocieszony i nie żałowany!\n \n\n\n\n\n\n"}
{"title": "Kościeliska", "text": "\n\n\nOto tatrzańska sielanka\nŁagodną wabi ponętą,\nJak dziewczę, co uśmiechniętą\nTwarzyczką wita kochanka...\nPrzez skał rozdartych podwoje\nPrzegląda wąwozu łono,\nGdzie szumią srebrzyste zdroje\nMelodię głazom nuconą -\nPrzez skał rozdartych podwoje\nŚwierk zwiesza konary swoje,\nI słońca blask się przeciska...\nTo Kościeliska!\n\nZielona skacze dolina\nPrzez strumień z brzegu do brzegu;\nGdzie potok wstrzyma ją w biegu,\nNa góry łączką się wspina\nI postać przybiera sielską,\nStrojąc się w trawę i zielsko,\nI kwiaty do swego wianka\nWplatając ręką niedbałą...\nA dołem, skryta pod skałą,\nZ marmurowego wciąż dzbanka\nCzysta najada swe fale\nW przejrzystym sączy krysztale\nI strąca potok z urwiska...\nTo Kościeliska!\n\nPionowo sterczące skały\nIgłami świerków się jeżą,\nW ciemną się zieleń ubrały,\nLecz w balsamiczną i świeżą,\nZ której gdzieniegdzie szczyt biały\nKamienną wytryśnie wieżą,\nLub nagie wapienia ostrze\nSzeroko pierś swą rozpostrze.\nZa każdym drogi zakrętem\nCały krajobraz się zmienia;\nJakby w królestwie żakietem\nW głaz zamienione marzenia,\nDziwaczne fantazji gmachy\nZ wejrzeniem coraz to nowem,\nWiszące ściany i dachy,\nTłoczą się ponad parowem\nLub uciekają w lazury,\nRęką marzącej natury\nWypchnięte z ziemi ogniska...\nTo Kościeliska!\n\nSrebrzyste wstęgi katarakt,\nOprawne w zielony szmaragd\nMchów rozesłanych na skałach\nI drobnolistnych paproci;\nW powietrzu pełno wilgoci\nI chłód rzeźwiący w upałach -\nZwalone kłody i mosty,\nŁomy strącone z wierzchołków,\nRdzawe na głazach porosty,\nCo woń roznoszą fiołków,\nŻywiczne świerków oddechy,\nBłękitnych niebios uśmiechy\nI spokój dla duszy słodki -\nI zawieszone wysoko\nNad niedostępną opoką\nGwiaździste, srebrne szarotki -\nWszystko się srebrzy lub złoci...\nW kropelkach świeżej wilgoci\nTęczową barwą połyska...\nTo Kościeliska!\n \n\n\n\n\n\n"}
{"title": "Krąg przemian", "text": "\n\n\nDnia słoneczność, wiosny tchnienie,\nMorza piany i błękity\nW jedno zlały się widzenie:\nW cudna posiać Afrodyty!\n\nWymarzona piękność ciała,\nNa wpół boska, wpoi kobieca,\nŻądzom nowy polot dala -\nNieśmiertelną miłość wznieca\n\nA miłosnych pragnień silą,\nKu zwycięskie) dążąc chwale,\nW biegu swoim potrąciła\nRóżnorodnych uczuć fale\n\nKażda fala, kręgi duże\nZataczając, rośnie... wzbiera....\nI kochanków mirt i róże\nW laur zamienia bohatera\n\nSen rozkoszy, sen miłosny,\nChoć go jedne serca prześnią -\nWraca na świat wdziękiem wiosny,\nBlaskiem, wonią, barwą, pieśnią!\n\nZawiedzionych serc tęsknota,\nPiękność, któia z ciałem ginie,\nWschodzi w nowych dniach żywota\nW poświęcenia wielkim czynie\n\nTo, co było czynem wczora\nDziś jest pieśnią lub legendą -\nA gdy nowa błyśnie pora,\nPieśni w czyn się zmieniać będą`\t\n\n\n\n\n\n"}
{"title": "Kwiat paproci", "text": "\n\n\nZakwita w puszczach dziwny kwiat paproci,\nNa jedna chwile w tajemniczym cieniu\nCaly świat blaskiem czarodziejskim złoci,\nLecz można tylo dotknąć go w marzeniu.\n\nMłodość, co wierzą sama cuda tworzy,\nUmie go dojrzeć w cudowności lesie,\nŻadne widziadło w biegu jej nie strwoży\nPewnej, że skarb ten na sercu uniesie.\n\nA choć nie uszczknie kwiecia ideału,\nCo pod jej ręką jako sen przepada,\nJednak ma chwilę ekstazy i szału,\nW której jest pewną, że niebo posiada,\n\nGdy się dwa serca spotkają tęskniące,\nPełne nadziemskiej piękności i żalu,\nGdy objawienie miłości jak słońce\nNa ust spłonionych zabłyśnie koralu;\n\nGdy po raz pierwszy drżące a wstydliwe\nTe usta w jeden pocałunek spłyną,\nGdy przez nie dusze połączyć się chciwe\nJako dwie fale w oceanie giną -\n\nNatenczas w uczuć wezbranych powodzi,\nW tej błyskawicy duchów idealnej,\nKwiat ów cudowny tajemniczo wschodzi\nI w pocałunku kwitnie niewidzialny!\n\nTyle też jego trwania. Gdy z zachwytu\nZbudzina dusza chce go ująć w dłonie -\nZniknął bez śladu... Tylko wśród błękitu\nZostały po im jakieś dziwne wonie.\n \n\n\n\n\n\n"}
{"title": "Legenda pierwszej miłości", "text": "\n\n\nJa ją kochałem, tak mi się zdaje,\nBo cudną była w szesnastej wiośnie:\nUmiała patrzeć na mnie mołośnie\nI rwać mi serce w nadziemskie kraje.\nA więc w jej oczach pełnych tęsknoty\nTonąłem wzrokiem i tak na jawie\nŚniłem o różach, które ciekawie\nPonad jej włosów wybiegły sploty,\nTak że je zrywać ustami chciałem,\nI byłbym przysiągł, że ją kochałem!\n\nJa ją kochałem, ach! jestem pewny!\nBom często błądził w noc księżycową,\nPrzypominając mojej królewny\nKażde spojrzenie i każde słowo.\nA w gwiazdy patrząc w pół nieprzytomnie,\nWidziałem usta zwrócone do nie,\nŻe aż mnie brała wielka pokusa,\nW wonne powietrze rzucić całusa.\nLecz się obrazić skromnej lękałem,\nI dość mi było, że ją kochałem...\n\nMiłość to była, lecz taka cicha,\nŻe sam przed sobą bałem się zdradzić,\nI tylko kwiatków szedłem się radzić,\nczemu dziś smutna i czemu wzdycha?\nAle o serca jej tajemicę\nNie chciałem nawet lilii zapytać.\nA gdy w ogrodu weszła ulicę\nStałem, nie śmiejąc wzrokiem jej witać,\nI tylko do nóg upaść jej chciałem,\nKiedy w jej oczach łezki dojrzałem...\n\nBo przypuszczałem, że smutek rzewny,\nRozlany na jej anielskiej twarzy,\nWypłynął z serca i siadł na straży...\nTak przeczuwałem, nie będąc pewny,\nI sam już nie wiem, jak to się stało,\nŻe zapytałem drżący, nieśmiało.\nCo jest jej smutku dziwną przyczyną?\nI czemu łezki po twarzy płyną?\nNa to odszekła smutnymi słowy:\nŻe nie ma świeżej sukni balowej...\n\nChociaż wyrazy te obojętne,\nUpadły szronem, co serce ziębi,\nAle jej oczy mówiły smętne,\nŻe się myśl inna kryje gdzieś głębiej.\nWięc pomyślałem, żem był za śmiały,\nI chcąc złagodzić moją zuchwałość,\nBalowej sukni chwaliłem białość,\nW którą się stroi krzak róży białej;\nChwaliłem ciernie, które jej bronią\nPrzed zbyt ciekawych natrętną dłonią.\n\nJednak już potek częściej myśl płocha\nTrącała skrzydłem w błękit mych marzeń\nI z różnych rozmów, sprzeczek i zdarzeń,\nStawiałem wnioski: kocha? nie kocha?\nI z tym pytaniem, jak Hamlet nowy,\nChodziłem długo w ranek majowy.\nA kwiaty wonią, drzewa szelestem,\nOdpowiadały: kocham i jestem!\nNim powtórzyłem setne pytanie,\nWybiegła wołać mnie na śniadanie.\n\nRóżowa ze snu, w słońcu przejrzysta,\nStała przede mną jasna i czysta.\nZamiast brylantów na złote włosy\nJaśminy kładły kropelki rosy,\nI tak oblana światła otokiem\nJeszcze mnie swoim paliła wzrokiem.\nA ja zmieszany mówiłem do iej\nO drzew szeleście i kwiatów woni,\nLecz ją znudziła moja rozprawa,\nBo rzekła: \"Chodź pan, wystygnie kawa\".\n\nOj, oj, figlarko! - myślałem z cicha,\nNie chcesz mnie słuchać na głos i w oczy,\nZa to twój uśmiech mówi uroczy,\nI pierś, co mocniej teraz oddycha.\nNie chcesz mnie słuchać, bo w serca drżeniu\nCzujesz, że staniesz cała w płomieniu,\nGdy ci wypowiem z schyloną twarzą\nSłowa, co w ustach moich się ważą...\nWtem ona, widząc, żem zadumany,\nRzecze: \"Pan jesteś dziś niewyspany\".\n\nI tak mię nieraz mała psotnica\nZbijała z toru krótkimi słowy.\nJam się w anielskie wpatrywał lica\nI w usta pełne niemej wymowy,\nI myśl czytałem, co z oczu strzela.\nA serca mego tamując bicie,\nCzułem, że nic nas już nie przedziela,\nŻe toniem razem w marzeń błekicie,\nLecz gdy się tylko spojrzałem tkliwiej,\nPytała: \"Czemu pan się tak krzywi?\"\n\nRaz, ach! - powziąłem myśl dosyć śmiałą:\nUkraść jej z albumu karteczkę białą\nI na niej wszystko wypisać szczerze,\nCo mnie ochota powiedzeć bierze.\nA więc ubrałem w urocze farby\nCałą jej postać czystą powiewną,\nI wysypałęm końcóewek skarbt,\nBymiłość moją uczynić śpiewną:\nSłowem, jak młody poeta liryk,\nWpisałem wierszem jej panegiryk.\n\nGdy to odkryła, chciałem uciekać,\nAle przemogła trwogę ciekawość,\nI już wolałem przy iej zaczekać,\nŚledząc na twarzy wrażeń jaskrawość.\nOna czytała uważnie, zwolna,\nGłębokich wzruszeń ukryć nie zdolna,\nA gdy zdumienie minęło pierwsze,\nRzekła: \"Pan także pisuje wiersze?\nSzkoda, że kartkę odjąć wypadnie,\nBo pan tak pisze krzywo, nieładnie!\"\n\nZrazu to nieco mnie zabolało,\nŻe mnie tak zbyła lekko, złośliwie.\nAle myślałem: ja się nie dziwię,\nŻe moje wiersze ceni tak mało.\nOna - to jeden poemat cały!\nA moje wiersze pełne wyrazów\nPustych i ciemnychm mglistych obrazów,\nKtóre w jej oczów blasku stopniały...\nNie umiem oddać tego, co roję...\nOna piękniejsza niż wiersze moje!\n\nI coraz bardziej i coraz więcej,\nO jej prostocie myśląc dziecięcej,\nPytałem siebie, czy jestem godny\nTAkiej miłości czystej, łagodnej?\nLecz czułem tylko, że byłbym dla niej\nGotów me życie poświęcić w dani\nI byłbym rzucił wszystko, gdy trzeba,\nI poszedł za nią prosto do nieba,\nI byłbym poszedł za nią do piekła...\nGdyby nie... była z drugim uciekła...\n \n\n\n\n\n\n"}
{"title": "Letni wieczór", "text": "\n\n\nJuż zaszedł nad doliną\nZłocisty słońca krąg;\nCiche odgłosy płyną\nZ zielonych pól i łąk.\n\nDalekie ludzi głosy,\nDaleki słychać śpiew\nI cichy szelest rosy\nPo drżących liściach drzew.\n\nPromieni gra różana\nTopnieje w sinej mgle,\nA świeży zapach siana\nSkoszona łąka śle.\n\nWraz z wonią polnych kwiatów,\nZ gasnącym blaskiem zórz\nCicha poezja światów\nW głąb ludzkich spływa dusz.\n\nW półcieniu pierś olbrzymią\nPodnoszą widma gór,\nNocnymi mgłami dymią,\nWdziewają płaszcze chmur.\n\nI wiążą swoje skrzydła,\nPodarty kryjąc stok,\nJak senne malowidła\nPowoli toną w mrok.\n\nWieczoru blask niepewny\nOświetla obraz ten...\nLudzie w zadumie rzewnej\nGonią piękności sen.\n \n\n\n\n\n\n"}
{"title": "Lilie wodne", "text": "\n\n\nTaki spokój rozlany w naturze,\nNiebo takie czyste i pogodne -\nNa jeziora przejrzystym lazurze\nZakwitają blade lilie wodne;\nZakwitają i z schyloną twarzą\nZa czymś tęsknią i gonią, i marzą.\n\nSierp księżyca przegląda błyszczący\nPrzez nadbrzeżne sitowia i trzciny,\nŁódka płynie po fali milczącej -\nNa niej chłopiec patrzy w twarz dziewczyny,\nA ta główkę rozmarzoną skłania,\nCzyniąc jemu dziwne zapytania:\n\n\"O czym marzą owe lilie smutne,\nZatopione w podwójnym błękicie?\nCzy jak duchy jeziora pokutne\nW śnie kwiecistym nowe biorą życie?\nGdzie je znowu w jasny wieniec wplata\nIdealna twórcza piękność świata?\n\nCzy też może służą za dyjadem\nUtopionej w jeziorze dziewicy?\nAlbo tylko są odbiciem bladem\nLudzkich tęsknot wiecznej tajemnicy,\nI dlatego sen życia je pieści\nEchem naszych pragnień i boleści\".\n\n\"Ty się pytasz, mój biały aniele,\nO czym marzą owe kwiaty senne?\nW naszych piersiach kwitnie uczuć wiele,\nA nie wiemy, gdzie biegną promienie,\nI związani ze ziemią łańcuchem,\nNic nie wiemy, gdzie płyniemy duchem.\n\nWiemy tylko, że w ciągłej pogoni\nZa tą marą piękności bezwzględną\nRozsiewamy kwiaty pełne woni,\nKtóre kwitną chwil kilka i więdną,\nAle w każdym w krótkiej trwania dobie\nZostawiamy jakąś myśl po sobie\".\n\n\"Ja bym chciała - dziewczę się ozwało -\nMój sen życia powstrzymać w swym biegu\nI zakwitnąć taką lilią białą,\nPełną woni na jeziora brzegu;\nI nie ponieść żadnej serca straty,\nLecz tak zwiędnąć jako więdną kwiaty.\n\nJa się lękam w ciemną przyszłość płynąć\nI utracić rajskich marzeń jasność;\nWolę raczej w chwili szczęścia zginąć\nI twą miłość wziąć z sobą na własność,\nI być pewną, że się nic nie zmieni\nW blasku naszych wewnętrznych promieni\".\n\n\"Niech cię przyszłość, najdroższa, nie straszy!\n- Odparł młodzian, topiąc wzrok w błękicie -\nMyśmy najprzód już w miłości naszej\nZaczerpnęli nieśmiertelne życie\nI możemy iść dalej bezpieczni,\nŻe się sen nasz za światem uwieczni.\n\nLos nas może na zawsze rozłączyć,\nWyszukiwać męczarnie najrzadsze,\nMoże w serca truciznę nam sączyć -\nTych chwil szczęścia on jednak nie zatrze!\nI zostawim nad swoją mogiłą,\nCo nam spójnią nieśmiertelną było.\r\n\nMoże także nad tonią błękitną,\nTu gdzie teraz rozmawiamy z sobą,\nTakie lilie znów po nas wy kwitną,\nNaszych losów owiane żałobą,\nI w niebiosa patrząc się pogodne,\nBędą o nas marzyć lilie wodne\".\n \n\n\n\n\n\n"}
{"title": "Limba", "text": "\n\n\nWysoko na skały zrębie\nLimba iglastą koronę\nNad ciemne zwiesiła głębie,\nGdzie lecą wody spienione.\n\nSamotna rośnie na skale,\nPrawie ostatnia już z rodu...\nI nie dba, że wrzące fale\nSkałę podmyły u spodu.\n\nZ godności pełną żałobą\nChyli się ponad urwisko\nI widzi w dole pod sobą\nTłum świerków rosnących nisko.\n\nTe łatwo wschodzące karły,\nW ściśniętym krocząc szeregu,\nZ dawnych ją siedzib wyparły\nDo krain wiecznego śniegu.\n\nNiech spanoszeni przybysze\nPełzają dalej na nowo!\nOna się w chmurach kołysze\nMa wolne niebo nad głową!\n\nNigdy się do nich nie zniży,\nO życie walczyć nie będzie\nWciąż tylko wznosi się wyżej\nNa skał spadziste krawędzie.\n\nZ pogardą patrzy u szczytu\nNa tryumf rzeszy poziomej...\nWoli samotnie z błękitu\nUpaść strzaskana przez gromy.\n \n\n\n\n\n\n"}
{"title": "Ludzkości!", "text": "\n\n\nLudzkości, ty Atreusza rodzie!\nWśród ciągłych walk idziesz naprzód niespokojna\nI własną pierś ranisz w tym pochodzie,\nGłucha na łzy, nienawiścią zbrojna.\n\nPrzebyty ból płacisz nową męką\nI chcąc się mścić - mścisz się wiecznie, lecz na sobie,\nBo każdy cios twą zadany ręką\nSpycha cię w dół we krwi i żałobie,\n\nTyś sama jest katem i ofiarą\nI padasz w proch, kiedy kroczyć chcesz zwycięsko,\nI tryumf twój jest dla ciebie karą,\nI zwycięstw szał jest dla ciebie klęską!\n\nLecz mimo klątw, bólu i zwątpienia\nPrzeczuwasz cel, ku któremu dążysz z wolna -\nOn czoło twe zawsze opromienia,\nChoć ująć go jeszcześ nie jest zdolna.\n \n\n\n\n\n\n"}
{"title": "Maciejowi Sieczce Przewodnikowi w Zakopanem", "text": "\n\n\nMój przewodniku! tyś mnie wiódł przez góry,\nDając mi poznać ich poezję świeżą,\nNagą, dziewiczą piękność tej natury,\nNie zeszpeconą mdłych legend odzieżą,\nNie rozdrobnioną na powszednie rysy,\nZdawkowe słowa, zdawkowe opisy.\n\nTyś ją pojmował swoim sercem prostem\nWiernie, jak staje wyciosana z głazów;\nNie pociągałeś fałszywym pokostem,\nCo kryje nicość bezmyślnych obrazów,\nAle umiałeś jędrne znaleźć słowo,\nAby jej wielkość wyrazić surową.\n\nTyś mnie nauczył czuć ją silniej, lepiej,\nBez wykrzykników i przenośni bladej,\nI w dzikich formach, które ona sklepi,\nNie szukać natchnień niemieckiej ballady,\nLecz na nią okiem spoglądać górala,\nCo wszystkie wierchy rozpoznaje z dala.\n\nTyś mnie nauczył, drapiąc się na turnie,\nNie brać przyborów romantycznej muzy\nI na klasycznym nie stąpać koturnie\nPrzez naszych żlebów kamieniste gruzy,\nAle wesoło, bez zawrotu głowy\nMijać głęboko wycięte parowy.\n\nPamiętam, nieraz siedząc na upłazku,\nRzeźbiłeś słowem Tatr skalisty wątek,\nKażdy szczyt w wiernym schwytałeś obrazku,\nKażdej doliny koniec i początek,\nI piętr górzystych oznaczałeś biegle\nTrawiaste kopy i lesiste regle;\n\nUmiałeś kształty każdego olbrzyma\nZ gór zębatego grzebienia wydostać,\nWskazać, jak drugich ramieniem się trzyma,\nJaką przybiera z każdej strony postać,\nI na swych palcach przedstawiałeś żywo\nKażde odrębne łańcucha ogniwo;\n\nUkazywałeś ciemne wód lusterka\nW wgłębieniach, w śniegu błyszczące oprawie,\nSiklawy w przepaść skaczące z pięterka,\nWnętrza wąwozów splątanych ciekawie,\nKierunek dolin i strumieni koryt,\nWszystkim właściwy nadając koloryt.\n\nWszystko, coś mówił - miało więcej wdzięku,\nNiż romantyczna daje opisowość,\nBo mówiąc, miałeś pierś natury w ręku -\nA każde słowo dziwną miało nowość,\nŚwieżą poezję górskiego powietrza,\nDla której rymów i porównań nie trza.\n\nI nie prawiłeś mi spłowiałej bajki\nO dziwożonach lub zaklętych skarbach,\nLecz dym puszczając z swej króciutkiej fajki,\nJuhasów w żywych malowałeś farbach,\nŻycie w szałasach i życie na hali,\nDolę-niedolę pasterskich górali.\n\nIch ciemne twarze i kożuszki smolne,\nZgrzebne koszule, ciupagi i pałki\nWięcej mi serce rozgrzać były zdolne\nNiż wszystkie gnomy, ondyny, rusałki,\nCo w Tatr poważnych wyniosłym łańcuchu\nTak wyglądają - jak kwiat przy kożuchu.\n\nŻadne się bowiem widmo nie przyswoi\nTej wyniesionej pod niebo pustelni,\nGdzie tylko jeden duch na straży stoi,\nBez kształtów, w które chcą go wprząc śmiertelni:\nDuch wszechświatowy, duch wód i kamieni,\nCo się w milczącej unosi przestrzeni.\n\nPrzy nim już nie ma dla fantazji tworów\nOdpowiedniego miejsca wśród tych wyżyn -\nWielka symfonia turni, hal i borów\nNie znosi ludzkich trefień i postrzyżyn,\nNie znosi skrzydeł przyprawnych z tektury,\nGdy sama cała wzlatuje do góry.\n\nTy czułeś dobrze, że wielkość przyrody\nNie potrzebuje bielidła i różu,\nŻe miło patrzeć na schodzące trzody,\nGdy z gór pędzone w szarym skaczą kurzu,\nI że tatrzańskiej polany nie szpeci\nWkoło szałasu chwast na stosach śmieci.\n\nTyś czuł, że prawda piękna - chociaż naga,\nGdy jest odczutą silnie a głęboko;\nŻe tracić musi dzika gór powaga,\nGdy fantastyczną okryć ją powłoką,\nI że nie trzeba robić z skał posągów\nAni wytwarzać różnych dziwolągów.\n\nTyś czuł, że każda z okolic mieć musi\nSwój wdzięk właściwy i wyraz odrębny -\nŻe Tatrom trzeba bydła, a nie strusi,\nŻe zapatrzone w niebo wiejskie bębny\nPiękne są - tworząc harmonię pastuszą,\nDo której trzeba dostroić się duszą.\n\nTwa estetyka prosta, domorosła,\nZnała jednakże widnokręgi szersze,\nI choć nie byłeś poetą z rzemiosła,\nCo mierzy swoje uczucia na wiersze,\nChoć nie goniłeś w laur zmienionej Dafne,\nPoczucie piękna zawsze miałeś trafne.\n\nI realizmu powszedniego mistrze\nNie mogą ciebie w swej zamieścić szkole...\nBoś kochał wszystko jaśniejsze i czystsze\nI nie lubiłeś pozostawać w dole,\nLecz rozumiałeś, że ludziom potrzeba\nPiąć się - by wyjrzeć oczami do nieba.\n\nDobrze więc było mnie pod twoją wodzą\nW królestwie głazów dni pogodne przeżyć,\nChwytać wrażenia, jak same przychodzą,\nPiersi nieznanym uczuciem odświeżyć\nI w samym źródle piękności i czarów\nOżywczą rosę z śnieżnych pić wiszarów.\n\nDobrze mi było, idąc za twym śladem,\nZdobywać z trudem mało znane szczyty\nI z rączych kozic spotykać się stadem,\nPrzeskakującym granitowe płyty,\nI na najwyższym ostrej turni zębie\nOgarniać wzrokiem nieprzejrzane głębie.\n\nA chociaż czasem deszcz lał jakby z cebra\nI trzeba było zmoczonym do nitki\nUmykać na dół z skalistego żebra,\nBy gdzie w szczelinie czas przeczekać brzydki,\nTyś miał w zapasie zawsze myśl wesołą,\nCo rozchmurzała zasępione czoło.\n\nI słodko było gwarzyć z tobą potem,\nPo całodziennym spoczywając znoju\nPod rozpostartym błękitów namiotem,\nPonad brzegami jeziorka lub zdroju,\nGdzieśmy budzili krzykiem echa dolin\nI chleb chwytali - głodni jak Ugolin.\n\nA gdy ostatnie gasły zórz kolory,\nWtedy i nasze przycichły gawędki...\nBośmy słuchali, co szumiały bory,\nCo na kamieniach szemrał potok prędki,\nMyśmy milczeli... a gwarzyły skały...\nI tak wśród marzeń dzień nadchodził biały.\n\nTo wszystko jeszcze w mych myślach się kręci,\nI wszystkie twoje starania i prace\nWe wdzięcznej u mnie zostały pamięci -\nWięc dług wdzięczności wspomnieniami płacę,\nKtóre, jakkolwiek spełzły na papierze,\nJednak gór tchnienie przechowują świeże.\n \n\n\n\n\n\n"}
{"title": "Marzenie poranne", "text": "\n\n\nSiedziała w ogrodzie w półświetle, w półcieniu,\nPrzy blasku wschodzącej jutrzenki,\nWśród ciszy porannej oddana marzeniu,\nSłuchając słowika piosenki.\n\nMarzyła o szczęściu, miłości - tak trocha,\nBo o czymże można by innym?\nWszak każda dziewczyna, choć jeszcze nie kocha,\nMarzeniem się bawi niewinnym.\n\nTęsknota, niepokój i dziwne żądania\nNieznanych a słodkich upojeń\nBudziły w jej sercu odblaskiem świtania\nGirlandy tęczowych urojeń.\n\nI piła skwapliwie te wonie, te fale\nPowietrza, co pierś jej wznosiły,\nI mocniej błyszczały jej ustek korale\nI żywiej się oczy paliły.\n\nPatrzała na kwiaty, co jasne z uśmiechem\nSkłaniały kielichy miłośnie,\nI dzieląc się wonnym rozkoszy oddechem,\nSzeptały o szczęściu i wiośnie.\n\nWidziała konwalię dziewiczą, jak drżała,\nŁzy lejąc z drobnego kielicha,\nW objęciach wietrzyka, a choć tak nieśmiała,\nJednakże coś pragnie i wzdycha.\n\nA dalej narcyzy tak piękne, urocze...\nŻe muszą samotne pozostać,\nWięc główki zwiesiły nad wody przeźrocze,\nŚcigając odbitą w niej postać.\n\nTam znowu fijołki, kryjące się w trawie;\nTak dobrze tej cichej rodzinie!\nNie myśli o próżnej wielkości i sławie,\nLecz żyje dla siebie jedynie.\n\nTak marząc o kwiatach i tonąc w marzeniach,\nOparła na ręku swą głowę\nI chmurki śledziła w słonecznych promieniach\nTo srebrne, to znowu różowe.\n\nWtem widzi zdziwiona: że z słońca promieni\nW jej oczach gmach staje złocisty,\nZ kopułą szafirów, z ścianami z zieleni,\nA cały jak kryształ przejrzysty.\n\nKolumny - to palmy splecione w arkady\nPrzez liany i bluszcze wiszące,\nSchodami - srebrzyste ściekają kaskady,\nPosadzką - mozajki kwitnące.\n\nI widzi strwożona, jak kwiatów kielichy\nLudzkimi ją mierzą oczami,\nI widzi rój sylfów skrzydlaty i cichy -\nJak igra w powietrzu z tęczami.\n\nA jeden z narcyzów rosami wilgotny\nW pięknego młodzieńca się zmienia,\nLecz skrzydeł nie dostał i usiadł samotny\nNad brzegiem srebrnego strumienia.\n\nI widzi wzruszona, jak wiatrom się skarży:\nŻe nie ma na świecie nikogo...\nI słyszy westchnienia i w myślach się waży,\nA tak jej smutno i błogo.\n\nNad litość nic nie ma na ziemi świętszego,\nWięc litość skłoniła dziewczynę,\nŻe wstała powoli i poszła do niego\nZapytać o smutku przyczynę.\n\nSłyszała jak przez sen wyrazy namiętne,\nCo śpiewnym pieściły ją echem,\nI oczy widziała tak piękne a smętne,\nŻe odejść byłoby, ach! grzechem.\n\nSłyszała, jak mówił: \"Ty jesteś wybraną,\nBy nowe ukazać mi życie\nI duszę na wieczną tęsknotę skazaną\nW niebiańskim pogrążyć zachwycie.\n\nTy jedna! ach! możesz, na ziemi ty jedna!\nOtworzyć mi nieba podwoje,\nTwa miłość nam władzę cudowną wyjedna,\nI skrzydła dostaniem oboje\".\n\nTo wszystko słyszała jak w sennym marzeniu -\nI uciec, i zostać by chciała,\nAż wreszcie uległa słodkiemu wzruszeniu\nI rękę nieśmiało podała.\n\nPodała - i nagle spostrzegła z podziwem,\nŻe lecą oboje dłoń w dłoni,\nZłączeni swych skrzydeł tęczowym ogniwem\nW obłoku jasności i woni.\n\nA wszystko się przed nią roztapia w blask słońca,\nPierś samą oddycha rozkoszą,\nKraina cudowna, bez końca - bez końca,\nA skrzydła ją w górę unoszą;\n\nI płyną wciąż razem w błękitne etery\nPo szlakach przestrzeni gwiaździstych,\nA pieśni - nadziemskie śpiewają im sfery\nO ducha pragnieniach wieczystych.\n\nWięc czuje: że serce wyrywa się z łona,\nŻe nadmiar uczucia pierś tłoczy,\nWśród jasnych błękitów, gwiazd złotych, stęskniona\nNa niego podniosła swe oczy.\n\nI wzrokiem spoczęła w młodzieńca spojrzeniu,\nCo ognia płynęło falami,\nI w sennej ekstazy bezbrzeżnym pragnieniu\nUst jego dotknęła ustami.\n\nWtem wszystko przepada... i widzi, o dziwy -\nŚwiat jasnych urojeń znikniony!\nI siebie zmienioną w krzak brzydkiej pokrzywy,\nA młodzian stał w oset zmieniony.\n\nW rozpaczy i wstydzie chce płakać - nic zdoła;\nCóż będzie nieszczęsna robiła?\nWtem słyszy z radością, że matka ją woła,\nI nagle się ze snu zbudziła -\nI poszła zapytać do matki, co znaczy\nSen dziwny o takiej przygodzie.\nA matka z uśmiechem swej córce tłumaczy,\nŻe marzyć nie trzeba w ogrodzie.\n\n1869 rok\n \n\n\n\n\n\n"}
{"title": "Mgławice", "text": "\n\n\nRozsiane w światów przestrzeni,\nKosmiczne spływają mgly,\nW smugi przejrzystych pierścieni,\nW obłoczek wiążą się mdły.\n\nPośród gwiaździstych łabędzi,\nGwiaździstych wężów i lir,\nMoc wieczna w przyszłość je pędzi,\nW powszechny wprowadza wir.\n\nŚwietlanym zwojem się wznosi\nTych nikłych cząsteczek rój...\nSzukają wspólne; swej osi,\nBy obrót rozpocząć swój.\n\nI tak się męczą i chwieją,\nI lotny skupiają pył,\nBy zbić się z czasów koleją\nW szeregi ognistych brył.\n\nPrzez długie męczą się wieki,\nChcąc zdobyć wewnętrzny ład -\nDzień jeszcze bardzo daleki,\nGdy nowy z nich wyjdzie świat.\n\nLecz będą kolebką jasną\nNowych żywotów i sił,\nGdy nasze słońca pogasną,\nW kosmiczny zetrą się pył...\n* * *\nW ludzkiego ducha przestworzach\nPodobnie wiąże się mgła,\nRzucona w odległych zorzach\nNa niebios błękitne tła.\n\nMgły marzeń płyną po niebie,\nDo nikłych podobne smug,\nSzukają kształtów dla siebie,\nSzukają dla siebie dróg.\n\nChcą tkankę swoją pajęczą\nW ciał szereg promienny zbić\nChwieją się, wazą i męczą,\nBy mogły w przyszłości żyć.\n\nPizez wieki cienie tych mgławic\nSkupiają cząsteczki swe\nI czasem światłem błyskawic\nZgęszczoną oświecą mgłę.\n\nPrzez wieki krążą tak marnie,\nCzekając na przyszły świt,\nKtóry za wszystkie męczarnie\nSłoneczny nada im byt.\n\nI przyjdzie czas ten, gdy one,\nPo długim upływie lal,\nZastąpią dawne, zburzone,\nI nowy utworzą świat.\n \n\n\n\n\n\n"}
{"title": "Miejmy nadzieję!", "text": "\n\n\nMiejmy nadzieję!… nie tę lichą, marną,\nCo rdzeń spruchniały w wątły kwiat ubiera,\nLecz tę niezłomną, która tkwi jak ziarno\nPrzyszłych poświęceń w duszy bohatera.\n\nMiejmy nadzieję!… nie tę chciwą złudzeń,\nŚlepego szczęścia płochą zalotnicę,\nLecz tę, co w grobach czeka dnia przebudzeń,\nI przechowuje oręż i przyłbicę.\n\nMiejmy odwagę!… nie tę jednodniową,\nCo w rozpaczliwem przedsięwzięciu pryska,\nLecz tę, co wiecznie z podniesioną głową\nNie da się zepchnąć z swego stanowiska.\n\nMiejmy odwagę!… nie tę tchnącą szałem,\nKtóra na oślep leci bez oręża,\nLecz tę, co sama niezdobytym wałem\nPrzeciwne losy stałością zwycięża.\n\nMiejmy pogardę dla wrzekomej sławy,\nI dla bezprawia potęgi zwodniczej,\nLecz się nie strójmy w płaszcz męczeństwa krwawy,\nI nie brząkajmy w łańcuch niewolniczy.\n\nMiejmy pogardę dla pychy zwycięskiej,\nI przyklaskiwać przemocy nie idźmy!\nAle nie wielbmy poniesionej klęski,\nI ze słabości swojej się nie szczyćmy.\n\nPrzestańmy własną pieścić się boleścią,\nPrzestańmy ciągłym lamentem się poić:\nKochać się w skargach jest rzeczą niewieścią,\nMężom przystoi w milczeniu się zbroić…\n\nLecz nie przestajmy czcić świętości swoje,\nI przechowywać ideałów czystość:\nDo nas należy dać im moc i zbroję,\nBy z kraju marzeń przeszły w rzeczywistość.\t\n\n\n\n\n\n"}
{"title": "Mirty", "text": "\n\n\nŚródziemnego Morza brzegiem,\nNad błękitnych wód przestrzenią,\nOsypane kwiatów śniegiem\nMirty wiecznie się zielenią.\n\nNiebo błyszczy tak ogniście\nZrumienione dołem z łekka -\nPrzez zielone gaju liście\nRoztopione złoto ścieka.\n\nMelodyjnie pluszcze fala,\nWietrzyk w listkach szemrze słodko,\nCanzonettę słychać z dala,\nCo wciąż nową dźwięczy zwrotką.\n\nPośród mirtów zwolna kroczy\nSyn chmurniejszej, innej ziemi\nI olśnione spuścił oczy\nPrzed blaskami, przed złotemi.\n\nPrószy z krzewów białe kwiecie,\nA on marzy: jak tam w dali\nWicher śnieżne zaspy miecie,\nJak tam jęczy, jak się żali,\n\nJak tam ciężko jest podróżnym\nPo pustkowiach błądzić nocą...\nI o domu marzy próżnym,\nGdzie powracać nie ma po co.\n\nWtem pieśń zabrzmi: Mirty płoną,\n\"Drżą listkami nieprzytomnie,\nAle silniej drży me łono.\nLuby, luby, śpiesz się do mnie!\"\n\nA wędrowiec, idąc, wzdycha:\n\"Ach, nie dla mnie płoną kwiaty,\nTam mogiła stoi cicha,\nGdzie mi zakwitł mirt przed laty.\"\n\n\"Tak, pamiętam! rósł w ogródku,\nZasadzony matki dłonią,\nAle biedny usechł z smutku:\nŁzy go moje nie dogonią.\"\n\nSmutny uśmiech znikł mu z twarzy,\nCzoło chmurzy się boleśniej,\nO mogile drogiej marzy,\nWtem znów słychać zwrotkę pieśni:\n\n\"Śpiesz o luby! przybądź przecie,\nMam dla ciebie dary nowe,\nŚwieży uśmiech, świeże kwiecie,\nŚwieże usta purpurowe\".\n\nDziwnie mu na duszę pada\nTen ton pieśni rozkochanej,\nTa rozkosznych słów kaskada\nNa otwarte serca rany.\n\nWięc ucieka przed tym echem\nNa nadbrzeżnych skał krawędzie,\nMorze wita go uśmiechem,\nA piosenka ściga wszędzie.\n\nPiosnka kończy: \"W mirtów cieniu\nRączką cię nakryje białą,\nPrzy canzonet słodkim brzmieniu\nDobrze ci się będzie spało!\"\n\nA wędrowiec dalej kroczy,\nRozważając piosnki słowa:\nAch! nie luba zamknie oczy,\nObca ziemia go pochowa!\n\nI powtarza w zamyśleniu,\nPrzyciskając pierś zbolałą:\n\"Przy canzonet słodkim brzmieniu\nDobrze ci się będzie spało!\"\t\n\n\n\n\n\n"}
{"title": "Między nami nic nie było", "text": "\n\n\nMiędzy nami nic nie było!\nŻadnych zwierzeń, wyznań żadnych,\nNic nas z sobą nie łączyło\nPrócz wiosennych marzeń zdradnych;\n\nPrócz tych woni, barw i blasków\nUnoszących się w przestrzeni,\nPrócz szumiących śpiewem lasków\nI tej świeżej łąk zieleni;\n\nPrócz tych kaskad i potoków\nZraszających każdy parów,\nPrócz girlandy tęcz, obłoków,\nPrócz natury słodkich czarów;\n\nPrócz tych wspólnych, jasnych zdrojów,\nZ których serce zachwyt piło,\nPrócz pierwiosnków i powojów\nMiędzy nami nic nie było!\n\n5 kwietnia 1870\n\n \n\n\n\n\n\n"}
{"title": "Miłość jak słońce", "text": "\n\n\nMiłość jak słońce: ogrzewa świat cały\nI swoim blaskiem ożywia różanym,\nW głębiach przepaści, w rozpadlinach skały\nDozwala kwiatom rozkwitnąć wionianym\nI wyprowadza z martwych głazów łona\nCoraz to nowe na przyszłość nasiona.\n\nMiłość jak słońce: barwy uroczemi\nWszystko dokoła cudownie powleka;\nŻywe piękności wydobywa z ziemi,\nZ serca natury i z serca człowieka\nI szary, mglisty widnokrąg istnienia\nW przędzę z purpury i złota zamienia.\n\nMiłość jak słońce: wywołuje burze,\nKtóre grom niosą w ciemnościach spowity,\nI tęczę pieśni wiesza na łez chmurze,\nGdy rozpłakana wzlatuje w błękity,\nI znów z obłoków wyziera pogodnie,\nGdy burza we łzach zgasi swe pochodnie,\n\nMiłość jak słońce: choć zajdzie w pomroce,\nJeszcze z blaskami srebrnego miesiąca\nPowraca smutne rozpromieniać noce\nI przez ciemność przedziera się drżąca,\nPełna tęsknoty cichej i żałoby,\nBy wieńczyć śpiące ruiny i groby.\n\n \n\n\n\n\n\n"}
{"title": "Morskie Oko", "text": "\n\n\nI\nPonad płaszczami borów, ściśnięte zaporą\nŚcian olbrzymich, co w koło ze sobą się zwarły,\nCiemne wody rozlewa posępne jezioro,\nOdzwierciedlając w łonie głazów świat zamarły.\n\nStoczone z szczytów bryły mchu pokryte korą,\nPo brzegach rumowisko swoje rozpostarły,\nNa nim pogięte, krzywe kosodrzewu karły\nGdzieniegdzie nagą pustkę w wianki swe ubiorą.\n\nGranitowe opoki, wyniesione w chmury,\nRzadko tam żywsze blaski słoneczne dopuszczą...\nI tajemnicze głębie kryje cień ponury.\n\nCisza - tylko w oddali gdzieś potoki pluszczą\nLub wichry, przelatując nad zmartwiałą puszczą,\nSwym świstem grozę dzikiej powiększą natury.\nII\nTu myśl twórcza straszliwą pięknością wykwita:\nPięknością niezmierzonej potęgi i siły,\nCo gromami na skałach rozdartych wyryta\nŚwiadczy dziś o przewrotach w łonie ziemskiej bryły.\n\nDziki zamęt! - głazami zasłane koryta\nZdają się placem boju, gdzie niegdyś walczyły\nPółnocne groźne bogi i krew ofiar piły\nZ czary, która w jezioro upadła - rozbita.\n\nWszystko tu do ostrego tonu się nagina:\nPoszarpane gór grzbiety, wody, co czernieją,\nSkały, wiszące śniegi, zarośla, mgła sina...\n\nWszędzie surowa wielkość, przed którą maleją\nSny człowieka, co staje, jak mała dziecina,\nPrzed skamieniałą dawnych bogów epopeją!\nIII\nSłońce, gdy na zachodzie złotą tarczę skłoni,\nPurpurą zdobi jeszcze skał korony wierzchnie -\nTysiąc tęczowych świateł po szczytach się goni,\nTu zsinieje... tam ogniem zaświeci... znów zmierzchnie;\n\nA w dole na jeziora zamąconej toni\nOdbity blask zakrwawia drżących wód powierzchnię,\nPóki skrwawionej fali płaszcz mgły nie osłoni\nI ostatni rumieniec wieczoru nie pierzchnie.\n\nWszystko zgasło... świat cały napełniony mrokiem...\nGranitowe olbrzymy majaczeją w dali -\nRosną w bezmiar i kształt zmieniają przed okiem...\n\nMgła pokryła przepaści szarym swym obłokiem\nI jezioro zniknęło... lecz słychać szum fali\nI z gór lecący potok wymowniej się żali...\nIV\nNoc króluje - na głowę kładzie gwiazd dyjadem;\nPrzez błękity przesiąka niepewna i drżąca\nJasność jeszcze skrytego dla oczu miesiąca;\nMgły ulatują w górę śnieżnych chmurek stadem.\n\nWszystko topnieje w świetle niebieskiem i bladem,\nI ciemność nad otchłanią chwieje się wisząca,\nKsiężyc przez skał szczelinę wstał nad wodospadem,\nSrebro leje i w przepaść wraz z falami strąca.\n\nz wolna cała kotlina z śpiących wód topielą\nWynurza się. jak obraz czarodziejskiej księgi...\nWybrzeża przeraźliwym odblaskiem się bielą.\n\nJakby pokryte zmarłych śmiertelną pościelą;\nCzarne wody w płomienne rysują się pręgi,\nprzypominając piekieł dantejskie okręgi.\nV\nO wielki poemacie natury! któż może\nIść w ślad za twych piękności natchnieniem wieczystem?\nKto uchwyci poranku wzlatującą zorzę\nI zapali rumieńce na niebie gwiaździstem?\n\nKto wyrzeźbi kamienne wodospadu łoże?\nPrzemówi szumem fali, wichru dzikim świstem?\nSrebrne chmurki zawiesi w szafirów przestworze\nI odbije skał ostrza w wód zwierciadle czystem?\n\nO wielki poemacie! ciebie tylko można\nOdczuć i wielbić razem w drgnieniu serca skrytem,\nGdy pijąc wszystkie blaski, źrenica pobożna\n\nW cichym zachwycie tryśnie źródłem łez obfitem,\nGdy na skrzydłach tęsknoty - dusza leci trwożna\nI nakrywa się własnych marzeń swych błękitem.\n \n\n\n\n\n\n"}
{"title": "Myślałem, że to sen...", "text": "\n\n\nMyślałem, że to sen, lecz to prawda była:\nZ nadziemskich jasnych sfer do mnie tu zstąpiła,\nPrzyniosła dziwny blask w swoich modrych oczach,\nPrzyniosła kwiatów woń na złotych warkoczach.\nPodała rączkę swą - szliśmy z sobą razem,\nPrzed nami jaśniał świat cudnym krajobrazem,\nPośród rozkosznych łąk i gajów mirtowych,\nWiecznie zielonych wzgórz i wód szafirowych\nSzliśmy, nie mówiąc nic - a mnie się wydało,\nŻem życia mego pieśń wypowiedział całą,\nŻe z jej różanych ust jak z otwartej księgi\nCzerpałem tajny skarb wiedzy i potęgi.\nWtem nagle przyszła myśl dziwna i szalona,\nŻeby koniecznie dojść, skąd i kto jest ona.\nI gdy zacząłem tak i ważyć, i badać,\nKwiaty zaczęły schnąć, a liście opadać,\nI nastał szary mrok... a ja w swoim biegu\nStanąłem w gęstej mgle na przepaści brzegu.\nStrwożony zmianą tą, zwróciłem się do niej;\nNiestety, już jej dłoń nie była w mej dłoni.\nSłyszałem tylko głos ginący w ciemności:\n\"Byłam natchnieniem twym, marą twej młodości!\"\nI pozostałem sam - i noc świat pokryła!\nMyślałem, że to sen - lecz to prawda była!\n\n5 kwiecień 187\n \n\n\n\n\n\n"}
{"title": "Na Nowy Rok", "text": "\n\n\nSłyszycie! Północ już bije,\nRok stary w mgły się rozwiewa,\nJak sen przepada...\nKrzyczmy: Rok nowy niech żyje!\nI rwijmy z przyszłości drzewa\nOwoc, co wiecznie dojrzewa,\nA nie opada.\n\nRok stary jak ziarnko piasku\nStoczył się w czasu przestrzenie;\nCzyż go żałować?\nNiech ginie! bez łzy, oklasku,\nJak ten gladiator w arenie,\nCo upadł niepostrzeżenie -\nCzas go pochować.\n\nBywały lata, ach! krwawsze,\nZ rozpaczy jękiem lecące\nW przeszłości mrok;\nA echo powraca zawsze,\nPrzynosząc skargi palące...\nPrecz z smutkiem! Życzeń tysiące\nNa Nowy Rok!\n\nSpod gruzów rozbitych złudzeń\nWynieśmy arkę rodzinną\nNa stały ląd!\nDuchowych żądni przebudzeń,\nPotęgą stańmy się czynną,\nBacząc, by w stronę nas inną\nNie uniósł prąd.\n\nRozumu, niezgiętej woli,\nPrawdziwej duchowej siły\nI serc czystości!\nA Bóg nam stanąć pozwoli,\nI z naszej skromnej mogiły\nDzieci się będą uczyły,\nJak żyć w przyszłości.\n\nW olbrzymim pokoleń trudzie\nBądźmy ogniwem łańcucha,\nCo się poświęca,\nNie marzmy o łatwym cudzie!\nNajwyższy heroizm ducha\nJest walką, co nie wybucha,\nPracą bez wieńca.\n\nUderzmy w kielichy z winem\nI bratnie podajmy dłonie,\nWszakże już czas!\nChoć różni twarzą lub czynem,\nNiech nas duch jeden owionie,\nNiech zadrży miłością w łonie\nI złączy nas!\n\nBo miłość ta, która płynie\nZ poznania ziemskiego mętu,\nJest światłem dusz!\nChoć Bogu wznosi świątynie,\nPotrafi zstąpić bez wstrętu\nI wyrwać słabych z odmętu\nW pośrodku burz.\n\nNiech żyją pierwsi w narodzie,\nJeżeli zawsze są pierwsi\nI w poświęceniu!\nGdy z czasu potrzebą w zgodzie,\nW szlachetnym czynie najszczersi,\nSwą dumę umieszczą w piersi,\nA nie w imieniu!\n\nI ci, co żadnej spuścizny\nNa grobie matki nie wzięli\nPrócz łez - niech żyją!\nJeżeli miłość ojczyzny\nJako synowie pojęli\nI na wyłomie stanęli,\nGdzie gromy biją.\n\nSpełnijmy puchary do dna\nI życzmy sobie nawzajem\nSzczęśliwych lat!\nNiech myśl powstanie swobodna\nI światło błyśnie nad krajem!\nBogu w opiekę oddajem\nPrzyszłości kwiat.\n\nTych naszych braci, co cierpią,\nMiłością naszą podnieśmy\nMęczeński ród.\nNiech od nas pociechę czerpią,\nNadzieję w ich sercach wskrześmy,\nWołając: jeszcze jesteśmy -\nNiech żyje lud!\n \n\n\n\n\n\n"}
{"title": "Na grobie Wincentego Pola", "text": "\n\n\nCiebie, ach, duchy zawiodły łaskawe\nDo zdrojów przeszłej pokoleń wielkości\nI moc ci dały dawną wskrzesić sławę,\nI ubrać w ciało rozsypane kości.\n\nNa znak twój - przeszłość uśmiechnięta wstała\nI kipi życiem rycerskiej drużyny;\nW bojowym szyku proporce rozwiała,\nZnów na orężne gotując się czyny.\n\nZnów chrzęszczą zbroje i husarskie skrzydła,\nI z wzdętą piersią arabskie rumaki\nRwą się do boju pomimo wędzidła,\nI przelatują jak huragan jaki!\n\nSzlacheckie dworki wypełnione zgiełkiem,\nBraterskie uczty, sejmiki i kłótnie -\nWszystko to miga tęczowym światełkiem,\nDrży w tonach pieśni uroczo i smutnie.\n\nWszystko powstało i wszystko ożyło!\nBo śmierć jest kłamstwem, w które nikt nie wierzy\nNatchnione serca znajdą pod mogiłą\nGotowych w szranki powrócić rycerzy.\n\nTyś znalazł słowa zaklęć, co z błękitu\nZniknione mary na świat przywołały -\nA więc stać będziesz kolumną granitu:\nPomnikiem polskiej i pieśni, i chwały.\n\n1873\n \n\n\n\n\n\n"}
{"title": "Na obchód Słowackiego", "text": "\n\n\nPoeto! Oskarżono ciebie przed narodem,\nZe kazałeś bezwładnym poruszać się bryłom\nI po swej śmierci niosąc pieśń - jak sztandar - przodem\nProwadziłeś bezbronne zastępy na wyłom,\nGdzie bez nadziei zwycięstw lały krew obficie.\nJeśli to twoją winą, że budząca życie\nPieśń jak orkan wstrząsnęła śpiącą grobów ziemię\nI na chwilę zwiększyła naszych nieszczęść brzemię\nKrwawe widmo ojczyzny wywołując z trumny;\nJeśli to twoją winą, że pchany rozpaczą\nNaród zerwać chciał więzy - to możesz być dumny!\nCi, którzy ucierpieli najwięcej, przebaczą!\nI Polska ci przebaczy, kochający synu,\nI nie będzie dla ciebie żałować wawrzynu.\nBo święte hasła twoje, to nie hasła chwili,\nCo przepadają mamie w ciężkich dniach rozbicia;\nWiara twa nie zawiedzie, miłość nie omyli,\nLecz poprowadzi naród do nowego życia.\nMylą się pokolenia w dróg swoich wyborze,\nJednak cel postawiony mylnym być nie może.\nGdyby nie głos natchniony narodowej lutni,\nKtóry nie dał zmęczonym usypiać w letargu,\nCzymże byśmy dziś byli my, nędzarze smutni? -\nGromadą niewolników na publicznym targu,\nNarodem bez przyszłości, bez celu, bez części,\nKtórym pan jego gardzi, chociaż czasem pieści.\n\nWprawdzie by nas żywiła szczodrzej polska gleba,\nA plon nasz by nie poszedł na pastwę płomieni;\nWprawdzie byłoby lepiej tym zjadaczom chleba,\nKtórzy się tuczyć pragną, z losem pogodzeni;\nLecz nad przyszłością naszą noc by zaszła głucha\nI naród cały został bez serca, bez ducha...\n\nŻe tak nie jest - to twoja, o poeto, wina,\nWięc potomność już wyrok ogłaszać poczyna\nI laur, który od dawna tobie się należy,\nPośród nowych pokoleń bierzesz z rąk młodzieży.\n \n\n\n\n\n\n"}
{"title": "Na pamiątkę", "text": "\n\n\nNa pamiątkę, żem chwil kilka\nŻył w czarownych marzeń kole,\nŻe z nich jedna, jedna chwilka -\nZostawiła wspomnień pole,\nNa pamiątkę cóż zostanie?\n\nNa pamiątkę, żem przez ciernie\nDrogi życia przeszedł wiernie\nI bez skargi, jak przez róże,\nŻe nie zgięły mego czoła\nŻadne wichry, żadne burze,\nNa pamiątkę cóż zostanie?\n\nNa pamiątkę natchnień rzewnych,\nCom piastował w swojej duszy,\nI tych kilku dźwięk6w śpiewnych,\nCo wiatr uniósł i przygłuszy,\nNa pamiątkę łez ukrytych,\nIdeałów niezdobytych.\nNa pamiątkę cóż zostanie?\t\n\n\n\n\n\n"}
{"title": "Na początku", "text": "\n\n\nNa początku nic nie było,\nTylko przestrzeń ciemna, pusta;\nWtem jej czarne błysły oczy\nI różowe, świeże usta.\n\nOd jej spojrzeń, od rumieńca\nZajaśniała świateł zorza,\nA gdy pierwsze rzekła słowo,\nZiemia wyszła z głębi morza.\n\nGdy przebiegła ziemię wzrokiem,\nŚląc jej uśmiech, rój skrzydlaty\nWzleciał ptaków i motyli,\nA spod ziemi wyszły kwiaty.\n\nLecz nie istniał jeszcze człowiek,\nTylko martwa gliny bryła;\nAż nareszcie swym płomiennym\nPocałunkiem - mnie stworzyła.\n\nI zbudziłem się do życia\nW cudowności jasnym kraju,\nLecz mnie również, tak jak innych,\nWypędzono z tego raju.\n\n \n\n\n\n\n\n"}
{"title": "Na przedpieklu", "text": "\n\n\nRaz mi tak żona dopiekła,\nŻem się powiesił na górze;\nCiało zostało na sznurze,\nA dusza poszła do piekła.\nStrącona w otchłanie ciemne,\nTrzęsła się cała ze strachu,\nPo siarki przykrym zapachu\nPoznając państwo podziemne.\n\nZaledwie biedaczka dusza\nStanęła w przepaści na dnie,\nGdy dziki Cerber wypadnie\nTargać za poły kontusza.\nI tak jął szarpać zdradziecko,\nŻe gdym się bronić sposobił,\nTo on tymczasem już zrobił\nZ kontusza tunikę grecką.\n\nWięc w takim klasycznym stroju\nJa, szlachcic i Podolanin,\nSzedłem, a duchy po kroju\nMniemały, żem jest poganin.\nCharon w łańcuchy mnie okuł\nI zawiódł na odwach prosto,\nGdzie przed piekielnym starostą\nSpisywać trzeba protokół.\n\nNa sądzie Eak zasiadał,\nPrzy nim Radamant z Minosem;\nSpojrzeli na mnie ukosem,\nŻądając, bym się spowiadał.\nWidząc, że patrzę przed siebie,\nNie wiedząc, co mówić zgoła,\nRadamant gniewny zawoła:\n- \"Coś przyszedł robić w Erebie?\nJakie do niego masz prawo?\nJakie masz w piekle zasługi?\nCzy szereg twych zbrodni długi\nWystępną okrył cię sławą?\nCzyś może jako wódz srogi\nRozpuścił na świat swe hordy,\nSiałeś pożogi i mordy,\nWzywając do walki bogi?\nLub może jak Tytan nowy\nNiebiosa pobiegłeś gwałcić\nI ziemię chciałeś przekształcić,\nNiszcząc fatalizm duchowy?\nMożeś był zemsty Orestem\nI w krwi swych bliskich się pławił?\nNo, powiedz, czymżeś się wsławił?\nMordami? zdradą? incestem?\" -\n\nNa to ja, szlachcic struchlały,\nRzekłem: - \"Niech porwą mnie diabli,\nJeżeli dotknąłem szabli\nPrzez życia mego wiek cały!\nJestem człek prawy, zamożny...\nMoi piekielni panowie,\nCo wam też świta po głowie,\nBym miał być taki bezbożny?!\nŻyłem przykładnie na roli,\nCzysty przed ludźmi i Bogiem,\nNikomu nie byłem wrogiem,\nStrzegłem się wszelkiej swawoli;\nGromiłem życie namiętne,\nPróżne marzenia postępu\nNie miały do mnie przystępu,\nDoktryny były mi wstrętne.\nNie gustowałem w poezji,\nPogańskich nie czciłem bogów,\nStrzegłem się ideologów\nI heroicznych herezji.\nProwadząc życie w porządku,\nNie miałem większej ambicji,\nJak zostać... posłem w Galicji,\nGdziem słynął z swego rozsądku\nAle czart jakiś mnie zbiesił:\nGdy mocniej zalałem głowę,\nRóżne zgryzoty domowe\nSprawiły, żem się obwiesił\".\n\nGdym skończył, wstał Minos straszny\nI rzekł: - \"Co robić z tym fantem,\nZ Beotem i obskurantem?\nDla piekła jest za rubaszny!\"\nI tak po krótkich namowach\nWszyscy trzej, mrucząc pod nosem,\nRadamant, Eak z Minosem\nZawarli wyrok w tych słowach:\n\"Idź jeszcze na ziemię, bracie,\nZająć się twoim rzemiosłem,\nA będziesz wybrany posłem,\nZasiędziesz nawet w rajchsracie;\nA kiedy już w delegacji\nStaniesz w obronie wolności,\nChcąc nam dochować wdzięczności,\nPamiętaj o propinacji!\nI nie trać nigdy nadziei,\nWalcz śmiało na każdej sesji:\nZdobędziesz dużo koncesji...\nBanków i nowych kolei.\nChoćby kto za złe poczytał,\nŚmiej się! bo sprawa jest czysta,\nWszakże kraj na tym skorzysta,\nJeśli powiększysz kapitał.\nPiekła się nie bój tym bardziej,\nBądź tylko śmiało bezczelnym,\nHonorem ręczym piekielnym,\nŻe piekło tobą pogardzi\".\n\n12 listopad 1867\n\n \n\n\n\n\n\n"}
{"title": "Na zgon poezji", "text": "\n\n\nNie! nie umarła, jak to próżno głoszą,\nTa jasnych krain pani i królowa,\nCo serca ludzkie napawa rozkoszą;\nŻaden ją grabarz pod ziemię nie schowa,\nNie stłumi natchnień, które pierś jej wznoszą,\nNie skazi wdzięku cudownego słowa,\nBo nim ją w piasku mogilnym pogrzebie,\nJuż z nową jutrznią zabłyśnie na niebie.\n\nCi, którzy mówią ciągle o jej zgonie,\nCzyliż nie wiedzą, że ma żywot wieczny\nW piersiach ludzkości i w natury łonie?\nZe się odnawia w jasności słonecznej,\nW ogniu młodości, co wieczyście płonie\nI czarodziejsko w jeden węzeł splata\nMarzenia ludzi z pięknościami świata?\n\nCzyliż nie wiedzą, że ona jest wszędzie\nRozlaną w całej błękitów przestrzeni,\nŻe ciemnych jaskiń przenika krawędzie\nI świeżym liściem w gruzach się zieleni,\nA choć zużyte porzuci narzędzie\nChoć dawne swoje koryto odmieni,\nTo w nowych myślach, uczuciach lub czynie\nNaprzód z wezbranym prądem życia płynie?\n\nNa cóż więc trwoga o jej przyszłe losy?\nCzyliż zabraknie wiosennych błękitów?\nCzyliż zabraknie łez ożywczej rosy,\nSnów bohaterskich, miłosnych zachwytów?\nCzyliż ucichną tajemnicze głosy\nStłumionych pragnień i rozpaczy zgrzytów,\nI czyliż wszystko w nicość się rozwieje,\nCo żywi całych pokoleń nadzieje?\n\nNie! nic nie zginie z uczuć przędzy złotej,\nChoć wzór powolnej ulegnie przemianie -\nZawsze tak samo młodych skrzydeł loty\nWzbijać się będą nad ciemne otchłanie;\nZawsze te same słowicze tęsknoty\nI żądza szczęścia ta sama zostanie\nI sercom ludzkim śpiewną da wymowę;\nDźwięki tak znane, a tak wiecznie nowe.\n\nNiewczesne wasze żale, o wróżkowie,\nCo nieśmiertelnej śmierć wróżycie pewną;\nOna się w martwym nie zamyka słowie,\nNie jest zaklętą w marmur ani w drewno,\nLecz ma sklepienia niebios za wezgłowie,\nA na usługi sfer harmonię śpiewną,\nI rządzi z góry sercem niewolnika -\nJak chce, zstępuje - i kiedy chce, znika.\n\nOna żyć będzie, choć jej oddźwięk zgłuchnie\nW lutniach śpiewaków i sercach słuchaczy;\nOna w grobowym przechowa się próchnie,\nPrzetrwa mrok zwątpień i burzę rozpaczy\nI świeżym ogniem w przyszłości wybuchnie,\nI znowu świat ją schodzącą zobaczy,\nBiorącą berło, by rządzić wszechwładnie,\nI znów z miłością do nóg jej upadnie.\n\nTa trumna, którą do grobu składacie,\nZawiera tylko kształt jej już przeżyty,\nUwiędłe kwiaty na jej ślubnej szacie,\nWoń znikającą, lutni dźwięk rozbity.\nWolno wam płakać po kochanki stracie,\nCo w was młodzieńcze budziła zachwyty,\nAle nie wolno orzekać - że ona\nDla serca ludzi na zawsze stracona.\n\nWy się nie troszczcie o nią - o wróżbici!\nBo ona w piasku mogilnym nie leży,\nLecz dawnych marzeń potargane nici\nPrzerabia w ciszy na strój inny, świeży,\nW którym znów serca stęsknione zachwyci\n\nNowych kochanków i nowych rycerzy.\nNie płaczcie nad nią - bo ona w obłoku\nNa chwilę tylko uszła ludzi wzroku.\n\n18 grudzień 1879\n \n\n\n\n\n\n"}
{"title": "Na śniegu", "text": "\n\n\nBielą się pola, oj bielą,\nZasnęły krzewy i zioła\nPod miękką śniegu pościelą...\nBiała pustynia dokoła. -\n\nGdzie była łączka zielona,\nGdzie gaj rozkoszny brzozowy,\nDrzew obnażone ramiona\nSterczą spod zaspy śniegowej.\n\nOpadła weselna szata,\nZniknęły wiosenne czary,\nWiatr gałązkami pomiata,\nZgrzytają suche konary.\n\nTylko świerk zawsze ponury,\nW tym samym żałobnym stroju,\nWśród obumarłej natury\nModli się pełen spokoju.\n\nWięc drzewa obdarte z liści\nNa jego ciemną koron\nPatrzą się okiem zawiści,\nGłowami trzęsą zdziwione...\n\nPróżno głowami nie trzęście,\nWy nagie, bezlistne gaje!\nPrzemija rozkosz i szczęście,\nBoleść niezmienną zostaje.\n\n[22 grudzień 1871]\n \n\n\n\n\n\n"}
{"title": "Na śniegu", "text": "\n\n\nBielą się pola, oj bielą,\nZasnęły krzewy i zioła\nPod miękką śniegu pościelą...\nBiała pustynia dokoła. -\n\nGdzie była łączka zielona,\nGdzie gaj rozkoszny brzozowy,\nDrzew obnażone ramiona\nSterczą spod zaspy śniegowej.\n\nOpadła weselna szata,\nZniknęły wiosenne czary,\nWiatr gałązkami pomiata,\nZgrzytają suche konary.\n\nTylko świerk zawsze ponury,\nW tym samym żałobnym stroju,\nWśród obumarłej natury\nModli się pełen spokoju.\n\nWięc drzewa obdarte z liści\nNa jego ciemną koronę\nPatrzą się okiem zawiści,\nGłowami trzęsą zdziwione...\n\nPróżno głowami nie trzęście,\nWy nagie, bezlistne gaje!\nPrzemija rozkosz i szczęście,\nBoleść niezmienną zostaje.\n \n\n\n\n\n\n"}
{"title": "Nad głębiami / I", "text": "\n\n\nZmiennego bytu falo ty ruchliwa,\nCo nas unosisz po wszechświata toni!\nDaremnie wzrok nasz za tym wszystkim goni;\nCo pod powierzchnią twoją się ukrywa;\n\nChoć nam w błyskawic blasku się odsłoni\nGłąb niezmierzona, ciemna i straszliwa...\nTrudno nam dotrzeć spojrzeniami do niej\nPrzez pianę zjawisk, co po wierzchu pływa.\n\nPróżno nad głębią schyleni - jej ciemnic\nObraz chwytamy, gdyż ruchliwa fala,\nZamiast odwiecznych istnienia tajemnic,\n\nWłasną twarz naszą ukazuje z dala,\nI nasz widnokrąg cały się powleka\nRzuconym w wszechświat odbiciem człowieka. \n\n\n\n\n\n"}
{"title": "Nad głębiami / II", "text": "\n\n\nWieczne ciemności, bezdenne otchłanie,\nCo otaczacie tajemnicą życie!\nPróżno was ciągle pytamy - milczycie,\nGłuche na nasze skargi i wołanie.\n\nPróżna ciekawość! próżne serca bicie!\nNikt odpowiedzi od was nie dostanie\nChyba nam echo odrzuci pytanie,\nPrzywtórzy myśli, tkwiącej w piersiach skrycie.\n\nI nieraz, biedni, za prawdę bierzemy\nTen głuchy oddźwięk własnej wyobraźni,\nSądząc, ze słyszym tajny głos natury -\n\nLecz wszechświat stoi tak jak przedtem niemy\nI otchłań póty milczeniem nas drażni,\nPóki nas w mrok swój nie wciągnie ponury. \n\n\n\n\n\n"}
{"title": "Nad głębiami / III", "text": "\n\n\nŁudząca Maja otworzy ci oczy,\nMigając widzeń różnobarwną tęczą,\nSplotami wrażeń zmysłowych otoczy\nI siecią złudzeń usidli pajęczą.\n\nWidzisz tłum zjawisk, co się wkoło tłoczy,\nSłyszysz melodie, co ci w uszach dźwięczą,\nI śnisz sen smutny, chwilami uroczy,\nW którym cię widma zagadkowe dręczą.\n\nŚcigając próżno przynęty zwodnicze,\nCo się wciąż z twojej usuwają dłoni,\nPragniesz rozpoznać więzy tajemnicze\n\nI swej piastunki zakryte oblicze:\nLecz ledwie rękę wyciągnąłeś do niej.\nŁudząca Maja oczy ci zasłoni. \n\n\n\n\n\n"}
{"title": "Nad głębiami / IV", "text": "\n\n\nJak ptaki, kiedy odlatywać poczną,\nBez przerwy ciągną w dal przestrzeni siną\nI, horyzontu granicę widoczną\nRaz przekroczywszy - gdzieś bez śladu giną...\n\nTak pokolenia w nieskończoność mroczną\nNieprzerwanymi łańcuchami płyną,\nNie wiedząc nawet, skąd wyszły... gdzie spoczną...\nAni nad jaką wznoszą się krainą.\n\nW chmurach i burzy lub w blasku promieni,\nPodległe skrytych instynktów wskazówce,\nLecą, badając wąski szlak przestrzeni.\n\nKtóry im znaczą poprzedników hufce -\nI tę przelotną grę świateł i cieni,\nJaką w swej krótkiej zobaczą wędrówce.\t\n\n\n\n\n\n"}
{"title": "Nad głębiami / IX", "text": "\n\n\nNieśmiertelności nie poszukuj w próchnie\nAlbo w czynnikach, co się wnet rozprzęgną -\nNieśmiertelnymi nie są kość i ścięgno\nNi żądz płomyki, które śmierć zadmuchnie.\n\nTe dumne myśli, co się w głowie lęgną,\nPójdą na pastwę bladej przemian druhnie,\nJeśli za zlepek znikomy nie sięgną,\nI osobistej sławy oddźwięk zgłuchnie.\n\nWszystko, co świeci w ludzkich cacek kramie,\nCo przypadkowe, ułomne i liche,\nCo nosi zachceń osobistych znamię,\n\nChoć się przystraja w odrębności pychę,\nWraz z swą skorupą w prochy się rozłamie,\nNa dno przepaści opadając ciche. \n\n\n\n\n\n"}
{"title": "Nad głębiami / V", "text": "\n\n\nGdy nas ciemności otaczają wszędzie,\nW swej zacieśnionej zatrzymując sieci,\nWzrok nasz nie sięga za drogi krawędzie\nI nie pytamy: Co za nią? jak dzieci.\n\nLecz niech kto światło na drodze roznieci\nTo, choć wzrok szerszy widnokrąg posiędzie,\nDokoła miejsca, które blask oświeci,\nOtchłań ciemności jeszcze większą będzie.\n\nWraz z blaskiem wiedzy zdobytej płomienia,\nW miarę, jak widzeń krąg się rozprzestrzenia,\nWciąż obszar mroków nieprzebytych rośnie...\n\nI to, co dostrzec możemy, jest niczym\nPrzed tym nieznanym, skrytym, tajemniczym,\nCo nam mrok wieczny zasłania zazdrośnie. \n\n\n\n\n\n"}
{"title": "Nad głębiami / VI", "text": "\n\n\nNa falach swoich toczy słońc miliony\nWieczny ocean bez dna i wybrzeży,\nKtórego nawet goniec uskrzydlony\nPrzestrzeni - promień świetlany nie zmierzy;\n\nAni fantazji młodej polot świeży,\nAni błysk myśli, na zwiady rzucony,\nDo krańców jego nigdzie nie dobieży\nI tajemniczej nie przedrze zasłony.\n\nNieskończoności łańcuch wyciągnięty,\nBiegnąc przez mroczne przestrzeni odmęty,\nWśród bezbrzeżnego znika nam ogromu,\n\nNiemocą myśli przedwcześnie ucięty,\nA z drugiej strony - ginie po kryjomu,\nGdzieś - w nieskończonej małości atomu.\t\n\n\n\n\n\n"}
{"title": "Nad gÅ‚Ä™biami / VII", "text": "\n\n\nRzucone w przestrzeÅ„ zÅ‚otych gwiazd kagaÅ„ce,\nTe wirujÄ…cych Å›wiatÃ³w zbiorowiska,\nSkupione bytÃ³w chwilowych ogniska,\nTen caÅ‚y ogrom, za ktÃ³rego kraÅ„ce\n\nNie moÅ¼em siÄ™gnÄ…Ä‡, przygodni mieszkaÅ„ce\nZ nieskoÅ„czonoÅ›ci toni bez nazwiska\nWzniÃ³sÅ‚ siÄ™, podobny wirujÄ…cej baÅ„ce,\nKtÃ³ra na fali tÄ™czuje i pryska.\n\nNiesie go z sobÄ… ta nieznana fala,\nCo0 poza bytem bÄ™dÄ…c, byt okala\nI wszystko z Å‚ona swego wyprowadza.\n\nI nowe sÅ‚oÅ„ca w przestrzeniach zapala,\nGdy niÄ… poruszy kierujÄ…ca wÅ‚adza,\nCo byt na gÅ‚Ä™biach nicestwa osadza. \n\n\n\n\n\n"}
{"title": "Nad głębiami / VIII", "text": "\n\n\nNoc, noc wieczysta, głuszą przedbytową\nOtacza kręgi drgające istnienia -\nNoc i pierwotny eter bez skupienia,\nBez związku z światów fizyczną budową.\n\nSwą jednolitą nicość rozprzestrzenia,\nZ której dopiero falę światów nową,\nWirami mgławic skłębionych pierścienia,\nW przyszłości twórcze wyprowadzi słowo.\n\nNoc, noc wieczysta! W jej bezwładnej czczości\nŻaden istnienia odblask nie zagości;\nNic się nie zmienia, nie drga, nie posuwa\n\nI nic nie mierzy tej pustej wieczności -\nTylko Duch świata bezustannie czuwa\nI przyszłych istnień z siebie nić wysnuwa. \n\n\n\n\n\n"}
{"title": "Nad głębiami / X", "text": "\n\n\nTylko treść, która z całością się splata,\nTo, czego żaden trąd nie upośledza,\nCzego nie dzieli egoizmu miedza\nOd wszystkich ogniw duchowych wszechświata;\n\nTo, co chwilowy zakres swój wyprzedza\nI z życiem przyszłych pokoleń się brata,\nTylko ta wspólnych źródeł samowiedza,\nCo z gwiazd na gwiazdy wzlatuje skrzydlata\n\nI wszędzie siebie znajduje świadomie:\nW minionych zmierzchach, w mgle przyszłych stuleci,\nW sercach współbraci i światów ogromie,\n\nI w każdym życiem drgającym atomie\nTa jedna, z czasu wyplątana sieci,\nNieśmiertelnością poza grób uleci. \n\n\n\n\n\n"}
{"title": "Nad głębiami / XI", "text": "\n\n\nIleż to zgonów i narodzin ile\nW krótkim dni naszych przechodzim zakresie!\nTłum nowych pędów wciąż do życia rwie się,\nGdy to, co przedtem w pełnej kwitło sile.\n\nSpada jak liście obumarłe w lesie...\nSzybko mkną w przeszłość niepochwytne chwile,\nA każda cząstki oderwane niesie\nZ naszego wnętrza... i składa w mogile.\n\nWciąż coś przybywa i coś nam ucieka;\nMyśli, uczucia rodzą się i giną;\nKażdy dzień stwarza świeży kształt człowieka.\n\nKtóry nad dawną wyrasta ruiną...\nI tylko pamięć wiąże w całość jedną\nMgliste obrazy, co w przelocie bledną. \n\n\n\n\n\n"}
{"title": "Nad głębiami / XII", "text": "\n\n\nWzniosłe dążenia, szlachetne pobudki,\nRozpaczne walki, zgliszcza i cmentarze,\nRóże miłości, uczuć niezabudki\nI ukochanych jasne przedtem twarze -\n\nWe mgłach przeszłości nikną jak sen krótki...\nA czas powoli w pamięci zamaże\nNajdroższe rysy i najcięższe smutki\nI echa wspomnień zgłuszy w dziennym gwarze.\n\nNa próżno serce chce zatrzymać w głębi\nGdy szron jesienny kurczy je i ziębi -\nWdzięczne obrazy błogości dziecięcej;\n\nPróżno chce wskrzeszać bieg minionej chwili\nI tych, co z nami wspólnym życiem żyli:\nTo, co już przeszło, nie powraca więcej! \n\n\n\n\n\n"}
{"title": "Nad głębiami / XIII", "text": "\n\n\nPrzeszłość nie wraca jak żywe zjawisko\nW dawnej postaci - jednak nie umiera:\nOdmienia tylko miejsce, czas, nazwisko\nI świeże kształty dla siebie przybiera.\n\nZmarłych pokoleń idealna sfera\nW żywej ludzkości wieczne ma siedlisko,\nA grób proroka, mędrca, bohatera\nJasnych żywotów staje się kołyską.\n\nZawsze z tej samej życiodajnej strugi\nCzerpiemy napój, co pragnienie gasi;\nŻywi nas zasób pracy plemion długiej,\n\nIch miłość, sława, istnienie nam krasi;\nA z naszych czynów i z naszej zasługi\nKorzystać będą znów następcy nasi. \n\n\n\n\n\n"}
{"title": "Nad głębiami / XIV", "text": "\n\n\nPo wszystkie czasy, przez obszar daleki,\nWiążą się istnień kolejne ogniwa;\nFala pokoleń, wielkie ludów rzeki -\nWszystko w ocean jeden wspólny spływa.\n\nKtóry zasila coraz dalsze wieki...\nZ rzeszą zniknionych ciągle rzesza żywa\nJako strumienie mieszają swe ścieki\nI jedna drugą ze sobą porywa.\n\nWszyscy są wspólną związani macierzą:\nUmarli, żywi, wielcy czy też mali,\nWrogowie, bracia, dalecy lub bliscy -\n\nJedni od drugich nawzajem zależą,\nOdpowiadając, na wypadków fali,\nKażdy za wszystkich, za każdego wszyscy!\t\n\n\n\n\n\n"}
{"title": "Nad głębiami / XIX", "text": "\n\n\nDopiero w związku z wszechświata ogromem\nCzłowiek granice istnienia rozszerza;\nNa mocy swego z naturą przymierza\nJuż się nie czuje bezsilnym atomem,\n\nTonącym w wnętrzu nicestwa łakomem;\nLecz odzyskuje odwagę żołnierza,\nCo wie, że za nim stoi armia świeża\nI że świat cały jest dla niego domem.\n\nJako cząsteczka tej wielkiej potęgi,\nCo się rozciąga w nieskończoność wszędzie...\nMoże ogarniać wszystkie widnokręgi.\n\nOdczuć się w światów niewstrzymanym pędzie\nI na tle czasu wijącej się wstęgi\nŻyć w tym, co było, co jest i co będzie. \n\n\n\n\n\n"}
{"title": "Nad głębiami / XIX", "text": "\n\n\nPóki w narodzie myśl swobody żyje,\nWola i godność, i męstwo człowiecze,\nPóki sam w ręce nie odda się czyje\nI praw się swoich do życia nie zrzecze.\n\nTo ani łańcuch, co mu ściska szyję,\nAni utkwione w jego piersiach miecze,\nAni go przemoc żadna nie zabije -\nI w noc dziejowej hańby nie zawlecze.\n\nZginąć on może z własnej tylko ręki:\nGdy nim owładnie rozpacz senna, głucha,\nCo mu spoczynek wskaże w grobie miękki\n\nI to zwątpienie, co szepcze do ucha:\nŻe jednym tylko lekarstwem na męki\nJest dobrowolne samobójstwo ducha. \n\n\n\n\n\n"}
{"title": "Nad głębiami / XV", "text": "\n\n\nNa dzieci spada win ojcowskich brzemię,\nLud pokutuje za grzechy zbrodniarza;\nKażde gwałcące sprawiedliwość plemię\nCierpień i nieszczęść ludzkości przysparza.\n\nZłe, jak zaraza, w lot obiega ziemię...\nA czy na sobie łachman ma nędzarza,\nCzy też w książęcym kroczy diademie\nZatrutym tchnieniem cały świat zaraża.\n\nWobec praw, światem rządzących wszechwładnie,\nNikt ujść nie może złych wpływów przekleństwa;\nKażdemu w dziale część winy przypadnie\n\nNawet za cudze zbrodnie i szaleństwa;\nBo każdy nosi w duszy swojej na dnie\nOdpowiedzialność wspólną człowieczeństwa. \n\n\n\n\n\n"}
{"title": "Nad głębiami / XVI", "text": "\n\n\nDzień, w którym jeden z grzesznych braci koła,\nNajświętsze prawa zdeptawszy niegodnie,\nRozpali krwawą pożarów pochodnię,\nWidziadło mordów na ziemię przywoła\n\nI zaćmi światła narodów przewodnie -\nDzień ten jest klęską dobrego anioła,\nI ludzkość cała, chyląc kornie czoła,\nWinna za syna pokutować zbrodnie;\n\nWinna obchodzić we łzach i żałobie\nGrzech, który nową klątwą ją obarczy\nI zwróci z drogi ku jaśniejszej dobie...\n\nPowinna szukać przeciw złemu tarczy,\nPoznaniem prawdy potęgując w sobie\nMiłość, co środków zbawienia dostarczy. \n\n\n\n\n\n"}
{"title": "Nad głębiami / XVII", "text": "\n\n\nCo złość zniweczy, co występek zburzy,\nTo miłość z gruzów na powrót postawi,\nUpadłą ludzkość z krwi i łez kałuży,\nGdzie ją spychają występni i krwawi,\n\nCzyn poświęcenia podniesie i zbawi,\nMyśl, która dobru powszechnemu służy,\nWiedzie za sobą duchów zastęp duży,\nJak łańcuch w niebo lecących żurawi.\n\nCichych poświęceń nieustanna praca\nI serc szlachetnych dobroć promienista\nGrzesznej spuścizny przekleństwo odwraca\n\nI coraz głębiej przenikając, czysta\nPowszechny skarbiec duchowy wzbogaca,\nz którego każdy czerpie i korzysta. \n\n\n\n\n\n"}
{"title": "Nad głębiami / XVIII", "text": "\n\n\nTak złe, jak dobre wspólną jest zdobyczą:\nI ci, co czynem ewangelię głoszą,\nI ci, co ziemię zbrodniami pustoszą,\nDzielą się plonem i spadek dziedziczą:\n\nI wszyscy następstw ciężary ponoszą,\nWszyscy w dorobku ciężkim uczestniczą,\nKtóry napawa bólem lub rozkoszą\nLudzkiego rodu duszę tajemniczą.\n\nTen wzajemności twardy obowiązek,\nZależność losów i wspólnictwo winy\nZ pnia odwiecznego wyrosłych gałązek -\n\nUtrwala wielki religijny związek,\nŁączący członków rozpierzchłej rodziny\nW Duchu, co wszystko ożywia - jedyny! \n\n\n\n\n\n"}
{"title": "Nad głębiami / XX", "text": "\n\n\nW nieprzerwalności zbiorowego bytu\nDuch, współistnienia wieczystego świadom,\nMoże z spokojem, z jasnego błękitu\nSwego pochodu, przyglądać się śladom:\n\nCząstkowym zgonom, pozornym zagładom,\nBurzliwej fali ciemnemu korytu,\nLecącym w otchłań stuleci kaskadom,\nPomrokom nocy i jutrzenkom świtu.\n\nJemu nie wydrze błogiego spokoju\nZiemskich męczarni małoduszna trwoga,\nNie wprawi w rozpacz dziki zamęt boju\n\nAni dziejowej klęski noc złowroga,\nGdyż mu widnieje pewna w przyszłość droga,\nGdzie śmierć jest stopniem wyższego rozwoju. \n\n\n\n\n\n"}
{"title": "Nad głębiami / XXI", "text": "\n\n\nW coraz to wyższe przeradza się wzory\nPył ożywiony, co w przestrzeni krąży,\nLedwie się w cieniu śmiertelnym pogrąży,\nWnet go z martwości świt rozbudzi skory.\n\nŚmierć - to ciągłego postępu chorąży,\nKtóry na nowe świat prowadzi tory,\nWschodzącym kiełkom usuwa zapory\nI z rzeszą istot w nieskończoność dąży.\n\nZ jego opatrznej, choć surowej łaski\nŚwiat nie zastyga pod próchnem i pleśnią,\nAle młodości wciąż przebrzmiewa pieśnią\n\nI w coraz nowe przystraja się blaski,\nI coraz dalej mknąc na fali chyżej,\nPo stopniach przemian posuwa się wyżej. \n\n\n\n\n\n"}
{"title": "Nad głębiami / XXII", "text": "\n\n\nNaprzód i wyżej! przez ból i męczarnie,\nPrzez ciemną otchłań, przez śmierci podwoje.\nPrzez szereg istnień padających marnie\nLecą bez końca tłoczące się roje.\n\nSenne zarodki, tkwiące w swoim ziarnie,\nGłazy: zakute w bezwładności zbroję,\nCzekają tęsknie na zbudzenie swoje,\nGdy je dreszcz życia przejmie i ogarnie.\n\nNaprzód i wyżej! w gwiaździste ogromy\nPrąd życia coraz przyspieszonym ruchem\nPorywa z głębi bezwiedne atomy...\n\nI w to, co było i martwem, i głuchem,\nRzuca blask myśli, sam siebie świadomy,\nPrzenika światłem i wypełnia duchem. \n\n\n\n\n\n"}
{"title": "Nad głębiami / XXIII", "text": "\n\n\nChoć w praw niezmiennych poruszasz się kole\nJeśli rozpoznasz twórcze ich zamysły\nI ten ich związek z dobrem świata ścisły,\nI cel ich wieczny w swoją wcielisz wolę -\n\nWtedy swobodne masz do czynu pole:\nOpadło jarzmo, więzy twoje prysły,\nI jako czynnik chętny, niezawisły,\nW rozwoju świata grasz świadomą rolę.\n\nLecz gdy chcesz działać ku powszechnej szkodzie\nGwałcić istotne zadania człowiecze -\nTrudem Danaid wszelka twoja praca;\n\nJarzmo niewoli kark ci wtenczas bodzie,\nWyższa potęga przemocą cię wlecze\nI przeciw tobie czyny twoje zwraca. \n\n\n\n\n\n"}
{"title": "Nad głębiami / XXIV", "text": "\n\n\nPrzez chwilę możesz ślepą być zaporą,\nNiszczącą siłą, jadowitym lekiem,\nKtórym natura leczy ludzkość chorą -\nTamą, rzuconą przed strumieni ściekiem,\n\nAżeby w wielkie rozlały jezioro,\nA którą zaraz, z jutrem niedalekiem,\nWezbrane wody skruszą i zabiorą:\nTylko już wolnym nie będziesz człowiekiem!\n\nZ wolności wieczne prawa cię wywłaszczą,\nA tych nie zwalczysz żadną ziemską władzą -\nNi żądłem żmii, ni tygrysa paszczą.\n\nChoć tryumf zgubnym twym dążnościom dadzą\nZ chwilą, gdy tajne cele przeprowadzą,\nWraz z tobą - dzieło twoje zaprzepaszczą! \n\n\n\n\n\n"}
{"title": "Nad głębiami / XXV", "text": "\n\n\nJako cząsteczka wszechświata myśląca\nSzukam w nim celu i o celu myślę\nBo ten się wiąże z mym pojęciem ściśle,\nTak jak odczucie światła lub gorąca.\n\nZnam tylko bowiem jedną z form tysiąca\nNatury, w moim odbitej umyśle;\nSądzę ją z tego, co mi sama przyśle\nI czym o władze mi dane potrąca.\n\nNatura twórcza, wieczna, bezcelowa\nNie da się zmieścić w naszych pojęć ramie -\nWięc wiecznym prawom, co w swym łonie chowa,\n\nI konieczności, co nas wszystkich łamie,\nLudzkiej dążności narzucamy znamię,\nNa ludzki język tłumacząc jej słowa. \n\n\n\n\n\n"}
{"title": "Nad głębiami / XXVI", "text": "\n\n\nPierwotną białość słonecznych promieni\nZiemski widnokrąg rozszczepia i łamie\nNa chmurach, w tęczy różnobarwnej bramie\nI fala światła inaczej się mieni\n\nW błękitach morza, w żywej łąk zieleni,\nW złocistych łanach i zórz krwawej plamie...\nI każdy z kwiatów innej barwy znamię\nW grze malowniczych odbija odcieni.\n\nPodobnie światło prawdy w ziemskiej sferze,\nPrzez mgły spływając, w tęcze się rozwionie,\nGdy ludzkim duszom niesie blaski świeże;\n\nKażda z nich w siebie inne barwy chłonie,\nKażda za całość jedną cząstkę bierze:\nTę, którą sama w swym odbija łonie. \n\n\n\n\n\n"}
{"title": "Nad głębiami / XXVII", "text": "\n\n\nSmutny jest schyłek roku w mgieł pomroce,\nGdy wiatr jesienny zwiędłym liściem miota!\nOstatnie kwiaty, ostatnie owoce\nStrąca i grzebie pod całunem błota.\n\nSmutniejszy koniec bezsilny żywota,\nOsamotnienie starości sieroce\nI długie, ciemne, pełne cierpień noce,\nW których się ludzka rozprzęga istota!\n\nLecz najsmutniejszy jest duchowy schyłek\nZamierającej powoli epoki -\nGdy wniwecz poszedł pokoleń wysiłek.\n\nStrawiwszy wszystkie żywotniejsze soki,\nA w spadku szereg błędów i pomyłek\nNa dni ostatnie rzuca cień głęboki!\t\n\n\n\n\n\n"}
{"title": "Nad głębiami / XXVIII", "text": "\n\n\nCi, którzy jasność żegnają zniknioną,\nGdy burza całe zniweczyła żniwo\nNad spustoszoną rozpaczając niwą,\nMyśląc, że wszystko ciemności pochłoną,\n\nDalszych rozkwitów mrożąc siłę żywą,\nTymczasem pod tą ciemności osłoną,\nPod dobroczynną martwości pokrywą,\nTysiącem kiełków drży już ziemi łono.\n\nRęką natury rozrzuconych skrzętną,\nW spowiciu nocy, w zimowej zamieci,\nBijące wewnątrz nie ustaje tętno.\n\nI życie w głębi walką wre namiętną,\nBy się wydobyć, kiedy je oświeci\nBrzask nowych wiosen lub nowych stuleci. \n\n\n\n\n\n"}
{"title": "Nad głębiami XXX / Taką jak byłaś", "text": "\n\n\nTaką jak byłaś - nie wstaniesz z mogiły!\nNie wrócisz na świat, w dawnej swojej krasie\nMusisz porzucić kształt przeszłości zgniły,\nNa którym teraz robactwo się pasie.\n\nMusisz zatracić niejeden rys miły\nI wdzięk w dawniejszym uwielbiany czasie,\nLecz nową postać wziąć i nowe siły\nI nowych wieków oręż mieć w zapasie.\n\nGrób cię nie odda światu - widmem bladem,\nZ mogilnej pieśni i zgnilizny plamą,\nDo wnętrza śmierci przesiąkniętą jadem...\n\nLecz, przystrojona w królewski dyjadem,\nMusisz do życia wkroczyć życia bramą,\nMusisz być inną, choć będziesz tą samą!\n \n\n\n\n\n\n"}
{"title": "Nad przepaścią", "text": "\n\n\nZ przepaści ciemne widmo wstało...\nI na urwisku stromem\nWędrowca w drodze zatrzymało\nBezkształtnym swym ogromem.\n\nPrzyszło go trwożyć groźną mocą,\nCo ludzkie serca gnębi -\nUnicestwienia głuchą nocą -\nPróżnią bezdennej głębi.\n\nI zasłoniwszy błękit, rzecze:\n\"Nic ciebie nie ocali,\nZ tego rozdroża, o człowiecze,\nJuż nie ma wyjścia dalej!\n\nPróżno na przekór twardym losom\nZmierzałeś wciąż do szczytu\nI próżno chciałeś kraść niebiosom\nZagadkę swego bytu.\n\nSzalona pycha ciebie zwiodła -\nMyślałeś, że bez końca\nBędziesz nieść w górę ludzkie godła,\nDo prawdy zdążać słońca.\n\nWiedz, że nie może nikt bezkarnie\nW bezdenną ton spozierać...\nI musisz wszystkie przejść męczarnie,\nI zwątpić... i umierać...\n\nTo światło, z którym dumnie kroczysz,\nNa to ci tylko służy,\nByś ujrzał przepaść, gdzie się stoczysz\nNa końcu swej podróży.\n\nTym światłem mar uroczych roje\nSpłoszyłeś na swej drodze -\nUniosły z sobą szczęście twoje...\nA za to ja przy - chodzę.\n\nNa miejsce jasnej ich gromady\nCo pierzchła już skrzydlata...\nPrzybywam jako cień zagłady\nI wiecznej nędzy świata...\n\nA człowiek na to: \"Marny cieniu,\nCoś postać wziął olbrzyma,\nIdę ku swemu przeznaczeniu\nI nic mnie nie zatrzyma.\n\nDo góry, naprzód, wciąż przez wieki\nZ tym światłem, co mi dano\nMuszę w przyszłości kraj daleki\nZa jutrznią biec różaną.\n\nMuszę zdobywać krok za krokiem,\nZdążając wiecznie za nią,\nNa stromych ścieżkach walczyć z mrokiem\nI chwiać się nad otchłanią.\n\nNiejedne widma przychodziły,\nBy wieść mnie na bezdroże,\nNiejeden sen mnie wabił miły\nNa kwiatów miękkie łoże.\n\nSpędziłem wszystkie mary piękne,\nBy prościej iść do celu -\nI ciebie teraz się nie zlęknę,\nPosępny kusicielu.\n\nI ty ustąpić musisz z drogi -\nZwodnicza twa potęga!\nPonad nicestwa ciemne progi\nDuch ludzki wyżej sięga!\"\n \n\n\n\n\n\n"}
{"title": "NajpiÄ™kniejsze piosnki", "text": "\n\n\nNajpiÄ™kniejszych moich piosnek\nNauczyÅ‚a mnie dzieweczka,\nMistrzem bowiem byÅ‚y dla mnie\nHarmonijne jej usteczka.\n\nTe usteczka brzmiaÅ‚y zawsze\nJakÄ…Å› piosnkÄ… Å›wieÅ¼Ä…, nowÄ…,\nKaÅ¼dy uÅ›miech byÅ‚ melodiÄ…,\nÅšpiewem byÅ‚o kaÅ¼de sÅ‚owo.\n\nWszystko o czym serce Å›niÅ‚o,\nWszystko, o czym nawet nie Å›ni,\nOdbijaÅ‚o siÄ™ w jej oczach\nI pÅ‚ynÄ™Å‚o w sÅ‚odkiej pieÅ›ni.\n\nWiÄ™c mnie zawsze przy jej boku,\nWpatrzonego w jej oblicze,\nKoÅ‚ysaÅ‚y Å›piewne mary,\nCzarodziejskich brzmieÅ„ sÅ‚odycze.\n\nCzegom uchem nie dosÅ‚yszaÅ‚,\nTom z usteczek koralowych\nSam ustami swemi chwytaÅ‚.\n\n \n\n\n\n\n\n"}
{"title": "Nawrócenie", "text": "\n\n\nGdy miała szesnaście latek,\nByła, ach! bardzo sceptyczną:\nNie chciała wierzyć, gdym mówił,\nŻe jest prześliczną!\nWątpiła o swej urodzie,\nW uczucie wierzyć nie chciała:\nKiedym jej miłość wyznawał,\nTylko się śmiała!\n\nLecz dzisiaj po latach wielu,\nWiara w jej serce wstąpiła,\nI nawrócona zupełnie,\nŻałuje, że wprzód wątpiła...\nUfna w potęgę miłości,\nWspomnienia pranie odświeżyć,\nWierzy, że jeszcze ją kocham,\nLecz ja przestałem już wierzyć...\t\n\n\n\n\n\n"}
{"title": "Nie będę cię rwała", "text": "\n\n\nNie będę cię rwała,\nKonwalijko biała,\nBobyś ty na moje\nPłochość narzekała.\n\nMyślałabyś sobie,\nZe to na złość robię;\nRośnij więc szczęśliwie,\nGajom ku ozdobie.\n\nNie mam ja dziś komu\nKwiaty nieść do domu,\nNikt mi ich nie wyjmie\nZ włosów po kryjomu.\n\nNie ma już sąsiada,\nCo kwiaty wykrada;\nZdradziecki to chłopiec,\nAle słodka zdrada!\n\nPokąd nie przyjedzie,\nNic mi się nie wiedzie,\nBo wciąż tylko myślę\nO młodym sąsiedzie.\n\nI wszystko mnie nudzi,\nUciekam od ludzi,\nNawet zrywać kwiaty\nChętka się nie budzi.\n\nMożesz więc w spokoju\nRosnąć tu przy zdroju,\nDziś minie nie przyjdzie\nZ kwiecistego stroju.\n\nLecz gdy wróci luby\nZawrzeć ze mną śluby,\nWtedy, konwalijko,\nJuż nie ujdziesz zguby.\n \n\n\n\n\n\n"}
{"title": "Nie mów!", "text": "\n\n\nNie mów, chociażbyś miał ginąć z pragnienia,\nŻe wszystkie źródła wyschły już bijące! -\nTyś gonił pustyń piaszczystych złudzenia,\nA minął strumień na zielonej łące.\n\nNie mów, chociażbyś umierał z tęsknoty,\nŻe nie ma czystej miłości na ziemi! -\nTyś pewnie w drodze blask jej rzucił złoty,\nZa ognikami zdążając błędnemi.\n\nNie mów, że wszystko, czegoś ty nie umiał\nOdnaleźć w życiu - marą jest zwodniczą!\nZdrój czystych uciech będzie innym szumiał\nI inne serce poił swą słodyczą.\n \n\n\n\n\n\n"}
{"title": "Nie-bajka", "text": "\n\n\nSpadł z drzewa topoli pączek\nI płynie z potoku pianą,\nNa nim sieć osnuł pajączek,\nCzyha na muszkę schwytaną.\n\nPróżno się z więzów wyrywa\nI targa sprężyste nici;\nGdy się wysunie wpółżywa,\nPająk w objęcia ją chwyci.\n\nZ wolna ją dusi i gnębi,\nZanim śmiertelny cios zada,\nA pączek płynie ku głębi,\nGdzie nurt potoku w dół spada.\n\nI wkrótce po muszki klęsce,\nGdy się już więcej nie broni,\nZ ofiarą razem zwycięzcę\nWir wodny pogrążył w toni.\n \n\n\n\n\n\n"}
{"title": "Niezabudki kwiecie", "text": "\n\n\nNiezabudki wdzięczne kwiecie\nOna dała mi,\nGdym anielkie żegnał dziecię,\nCiche tłumiąc łzy.\nI mówiła, kryjąc twarz:\n- \"Luby! wrócisz przecie?\nJa cię czekam, wtedy dasz\nNiezabudki kwiecie.\n\nWszak mówiłeś, że me oczy\nJasne, jak ten kwiat,\nGdy się po nich łezka toczy\nW dziwny marzeń świat.\nMego życia rajski sen,\nWziąłeś sen uroczy,\nBierz więc łzawy kwiatek ten,\nPomnij na me oczy.\n\nKiedy smutek cię przemoże,\nGdy cię złamie ból,\nPorzuć góry, porzuć morze,\nWracaj do tych pól.\nJak ja teraz moją skroń\nNa twych piersiach złożę,\nMej miłości czysta toń\nGłębsza, niźli morze.\n\nGdybyś długo błądził w świecie,\nI po przejściu burz\nZnalazł dziś ci miłe dziecię,\nW cichym grobie już -\nIdź, o luby, na mój grób\nW noc miesięczną w lecie,\nRzuć, spełniając dawny ślub,\nNiezabudki kwiecie.\"\n\nOdjecjałem. Dni mijały.\nNadszedł smutku dzień;\nWszystkie moje ideały\nPierzchły, jako cień;\nJeden tylko wierny mi\nZostał kwiatek mały,\nA z nim pamięć lepszych dni,\nSenne ideały.\n\nŻycie lało gorzkie męty\nW kielich duszy mej,\nA ja szedłem uśmiechnięty,\nBo wierzyłem jej!\nDwoje oczu, gwiazdek dwie,\nJak talizman święty\nProwadziło w przyszłość mnie,\nSzedłem uśmiechnięty.\n\nI ostatnie blaski złote\nSnuła życia łódź...\nGdym w niebieską wstąpił grotę,\nEcho rzekło: wróć!\nWięc rzuciłem wzrokiem w dal,\nOpuściłem grotę,\nI wędzując pośród fal,\nSnułem blaski złote.\n\nRaz, ach! śniłem sen proroczy,\nŻe już widzę tuż:\nMa zamknięte martwe oczy,\nWieniec z białych róż,\nDrżące rączki trzyma w krzyż,\nKwiaty wśród warkoczy,\nWięc spytałem: \"Czemu drżysz,\nI zamykasz oczy?\"\n\nNic nie rzeła, lecz z westchnieniem\nStopniała we mgle...\nJam się zbudził z przerażeniem\nI wróżyłem źle:\nAch, myślałem, ona to\nPrzyszła marnym cieniem,\nOsłonięta grobu mgłą,\nŻegnać mnie westchnieniem.\n\nNigdy jej nie ujrzę zatem!...\nI ostatnia nić,\nCo wiązała mnie z tym światem\nPękła... mamże żyć?...\nPójdę tylko na jej grób\nW nić miesięczną latem,\nI wypełnię dawny ślub,\nCo mnie wiąże z światem.\n\nPopędziłem jak szalony,\nSerce łamał ból...\nGdym się zbliżął w znane strony,\nDo rodzinnych pól,\nNad strumieniem, gdzie mi kwiat\nDała łzą zroszony,\nPowitałem wspomnień świat,\nBiegnąc jak szalony.\n\nAż wtem nagle widzę dwoje\nNad zwierciadłem wód,\nJak zrywają kwiaty moje,\nKwiaty drogie wprzód;\nDziewczę skryło swoją twarz\nW jego płaszcza zwoje,\nI widziałem, Boże skarz!\nIch w uścisku dwoje!\n\nJak statua Laokona\nStoję słupem wciąż,\nA myśl dziwna, że to ona,\nKąsa mnie jak wąż...\nAż nareszcie, Boże skasz!\nOdchylił ramiona.\nOdwróciła swoją twarz...\nAch!... to była ona!\n\nWkrótce potem, ha, co chcecie!\nKiedy za mąż szła,\nProwadziłem rajskie dziecię\nDo kościoła... Ha!\nTylko na pamięci znak,\nW noc miesięczną w lecie,\nNa weselu wpiąłem w frak\nNiezabudki kwiecie...\n\nTak się skończył sen milutki\nI ostatnia nić...\nZwiędły kwiatek niezabudki\nPrzestał w sercu żyć.\nPowróciłem, w ciemne mgły\nUnosząc swe smutki,\nI nie wierzę dziś już w sny,\nAni w niezabudki!\n \n\n\n\n\n\n"}
{"title": "Niezręczny", "text": "\n\n\nI\nGdy ją raz pierwszy ujrzał w kobiet gronie\nUczuł w swej duszy jakby światło nowe:\nZdawało mu się, że widmo tęczowe\nMłodzieńczych marzeń podaje mu dłonie.\n\nI zapatrzony w oczy szafirowe\nZaledwie zdołał skłonić przed nią głowę\nPrzy przedstawieniu, i wiedząc, że płonie,\nOnieśmielony stał jak żak w salonie.\n\nOna spostrzegłszy to jego zmieszanie,\nChciała przyjść w pomoc i pierwsza z uśmiechem\nZadała jakieś zwyczajne pytanie.\n\nBy odpowiedzieć, zwrócił się z ośpiechem,\nLecz się w jej sukni zaplątał jedwabnej\nI urwał kawał falbany, niezgrabny!\nII\nTrudno uwierzyć! Lecz taka przygoda\nZamiast mu szkodzić u pięknej kobiety,\nPomogła raczej - i nastała zgoda\nPomiędzy sercem wdówki i poety.\n\nI widywała się ta para młoda.\nOn jej przynosił do domu bukiety,\nI wzdychał ciągle, na co czasu szkoda,\nI co go wreszcie zgubiło, niestety!\n\nSiedział sam przy niej, źrenicą spragnioną\nTonął w jej oczach w niemym zachwyceniu;\nNa twarz im padał srebrny blask miesięczny,\n\nWięc ją mógł widzieć drżącą i wzruszoną.\nAle w tym samym został oddaleniu,\nGdyż bał się suknię nadeptać, niezręczny!\n \n\n\n\n\n\n"}
{"title": "NieÅ›miertelni", "text": "\n\n\nPrzez mgÅ‚y czasu, w otchÅ‚aÅ„ wiekÃ³w\nZaglÄ…dajÄ…c - widaÄ‡ w dali\nPoÅ›rÃ³d mÄ™tnych plemion Å›ciekÃ³w,\nWÅ›rÃ³d burzliwej ludÃ³w fali,\nNieÅ›miertelnych, co przetrwali\nDÅ‚ugÄ… kolej pierzchÅ‚ych wiekÃ³w.\n\nW prÃ³chnie ziemi, w dziejÃ³w pyle\nRozjaÅ›nione twarze Å›wiecÄ…;\nKu nieznanej ich mogile\nDuchy nowych mÄ™Å¼Ã³w lecÄ…,\nBy wyprosiÄ‡ Å›wiatÅ‚a nieco\nNa jutrzejszÄ… Å›witaÅ„ chwilÄ™.\n\nNa Å›wieczniku z trupich koÅ›ci,\nNie zgryzieni pleÅ›niÄ… rdzawÄ…,\nStojÄ… Å¼ywcem wÅ›rÃ³d ciemnoÅ›ci\nNad przebrzmiaÅ‚Ä… Å¼ycia wrzawÄ…\nI pÅ‚omieniem swym jaskrawo\nOÅ›wiecajÄ… twarz ludzkoÅ›ci.\n\nKaÅ¼dy w swego wieku Å‚onie\nCaÅ‚Ä… jego myÅ›l zawiera -\nSter przyszÅ‚oÅ›ci biorÄ…c w dÅ‚onie,\nNowÄ… jutrzniÄ™ rozpoÅ›ciera,\nA zaczÄ™ta przezeÅ„ era\nNieÅ›miertelne wieÅ„czy skronie.\n \n\n\n\n\n\n"}
{"title": "Noc pod WysokÄ…", "text": "\n\n\nWieczÃ³r siÄ™ zbliÅ¼aÅ‚, a nad naszÄ… gÅ‚owÄ…\nWciÄ…Å¼ wyrastaÅ‚y prostopadÅ‚e Å›ciany,\nI wciÄ…Å¼ siÄ™ zdawaÅ‚ oddalaÄ‡ na nowo\nWierzchoÅ‚ek w sÅ‚oÅ„ca promieniach kÄ…pany:\nWiÄ™c trzeba byÅ‚o myÅ›leÄ‡ o noclegu,\nZanim nas zdradne ciemnoÅ›ci zaskoczÄ…\nNa skaÅ‚ urwanych przepaÅ›cistym brzegu.\n\nWÅ‚aÅ›nie siÄ™ naszym ukazaÅ‚a oczom,\nWciÅ›niÄ™ta miÄ™dzy dwa ramiona gÃ³ry,\nKotlina, peÅ‚na granitowych Å‚omÃ³w,\nKtÃ³re z daleka sterczaÅ‚y, jak mury\nZdobytej twierdzy lub zburzonych domÃ³w.\nByÅ‚a to naga, posÄ™pna kotlina,\nCieniem dwÃ³ch groÅºnych wierzchoÅ‚ka piramid\nPokryta. - W gÅ‚Ä™bi toÅ„ jeziorka sina\nI mchu na gÅ‚azach zielony aksamit...\nZresztÄ… ni trawki, ni krzewu - jedynie\nWoda, i gÅ‚azy, i mchy w rozpadlinie.\nTu na jeziora zeszliÅ›my wybrzeÅ¼e,\nMiÄ™dzy zwalone bryÅ‚y granitowe,\nBy obraÄ‡ sobie ciche na noc leÅ¼e\nI mech jedwabny podesÅ‚aÄ‡ pod gÅ‚owÄ™\nW miejscu, gdzie wielkie gÅ‚azy pochylone\nOd nocnych wichrÃ³w dawaÅ‚y osÅ‚onÄ™.\nNa niebie jeszcze dzieÅ„ panowaÅ‚ biaÅ‚y,\nA sÅ‚oÅ„ce, gÃ³ry zasÅ‚oniÄ™te grzbietem,\nBarwiÅ‚o w szczytach wyzÄ™bione skaÅ‚y\nZÅ‚otem, purpurÄ… albo fioletem...\nCzasu doÅ›Ä‡ byÅ‚o do zmierzchu. UsiadÅ‚em\nTuÅ¼ nad zmroÅ¼onym jeziorka zwierciadÅ‚em,\nCo z brzegÃ³w w Å›niegi oprawne i lody\nW dali marszczyÅ‚o czerniejÄ…ce wody.\nPatrzaÅ‚em: jako w pracy nieustannej\nFala srebrzystÄ… powÅ‚okÄ™ podmywa,\nAÅ¼ tafla lodu, dÅºwiÄ™k wydajÄ…c szklanny,\nPÄ™ka i dalej z szelestem odpÅ‚ywa;\nPatrzaÅ‚em: jako na posÄ™pnej toni\nKra oderwana krÄ…Å¼y wkoÅ‚o brzegu,\nJak jedna drugÄ… potrÄ…ca i goni,\nNa trud prÃ³Å¼nego skazana obiegu...\nI Å¼aÅ‚owaÅ‚em, Å¼e siÄ™ prÃ³Å¼no krÄ™ci,\nPrzypominajÄ…c sobie ludzkÄ… dolÄ™,\nW ktÃ³rej, ach nieraz, wszystkie dobre chÄ™ci\nW zaklÄ™tym muszÄ… obracaÄ‡ siÄ™ kole...\n\nTymczasem doÅ‚em gÄ™stsze cienie rosÅ‚y,\nBory zsiniaÅ‚y pod mgieÅ‚ mlecznÄ… szatÄ…,\nI szczyt nad gÅ‚owÄ… zagasnÄ…Å‚ wyniosÅ‚y,\nPobladÅ‚ i barwÄ™ przyjÄ…Å‚ popielatÄ….\nWraz z znikajÄ…cÄ… jasnoÅ›ciÄ… promiennÄ…\nOstatnie Å¼ycia uchodziÅ‚y Å›lady...\nMrok zwiÄ™kszyÅ‚ martwoÅ›Ä‡ pustkowia kamiennÄ…,\nI obszar zastygÅ‚, posÄ™pny i blady,\nI swym straszliwym przytÅ‚oczyÅ‚ ogromem\nMyÅ›li zbÅ‚Ä…kane w paÅ„stwie nieruchomem.\nGeniusz tych wyÅ¼yn, surowy i groÅºny,\nPowstaÅ‚ z przepaÅ›ci, mierzÄ…c mnie oczyma,\nSwego oddechu sÅ‚aÅ‚ mi powiew mroÅºny\nI naprzÃ³d rÄ™kÄ™ wyciÄ…gnÄ…Å‚ olbrzyma,\nRozpoÅ›cierajÄ…c dokoÅ‚a nade mnÄ…\nMilczenie pustyÅ„, nieskoÅ„czonoÅ›Ä‡ ciemnÄ…\nI tÄ™ samotnoÅ›Ä‡ zamarÅ‚ego Å›wiata,\nCo dziwnym smutkiem ludzkÄ… pierÅ› przygniata;\nSamotnoÅ›Ä‡, w ktÃ³rej milczÄ…cym ogromie\nCzÅ‚owiek swÄ… sÅ‚aboÅ›Ä‡ poznaje widomie\nI chce siÄ™ cofaÄ‡ przed nieznanÄ… mocÄ…,\nPrzed rozesÅ‚anÄ… na przepaÅ›ciach nocÄ…,\nPrzed skrytych potÄ™g gwaÅ‚townym objawem,\nPrzed niezbÅ‚aganym bezlitosnym prawem,\nPrzed rozpasanych Å¼ywioÅ‚Ã³w odmÄ™tem,\nPrzed nieÅ›wiadomem... tajnem... nieujÄ™tem...\n\nUczuciem takiej grozy pokonany,\nMiÄ™dzy zaciszne powrÃ³ciÅ‚em Å›ciany,\nGdzie towarzysze legli juÅ¼ strudzeni\nNa mchu, pod dachem goÅ›cinnych kamieni;\nI sam zÅ‚oÅ¼yÅ‚em gÅ‚owÄ™ na posÅ‚aniu,\nW pÃ³Å‚sennym teraz pogrÄ…Å¼eÅ„ dumaniu.\n\nNoc gÄ™ste mroki zapuÅ›ciÅ‚a wszÄ™dzie;\nNawet bÅ‚Ä™kity niebios przeÅºroczyste,\nOprawne doÅ‚em w czarnych skaÅ‚ krawÄ™dzie,\nStaÅ‚y siÄ™ wiÄ™cej ciemne, przepaÅ›ciste,\nI tylko owÄ… bÅ‚Ä™kitnÄ… ciemnotÄ™\nGdzieniegdzie gwiazdy przetykaÅ‚y zÅ‚ote.\nCiemnoÅ›Ä‡ rzuciÅ‚a pomost przez otchÅ‚anie\nI wyrÃ³wnaÅ‚a wnÄ™trza gÃ³r podarte;\nZostaÅ‚o jedno wielkie rusztowanie,\nZbitych granitÃ³w grzbiety rozpostarte,\nPonad ktÃ³rymi dwie wierzchoÅ‚ka wieÅ¼e,\nDwa wyniesione ostrokrÄ™gi cieniu,\nChwiaÄ‡ siÄ™ zdawaÅ‚y w niebieskim eterze\nPrzy migotliwym drÅ¼Ä…cych gwiazd promieniu.\nCisza - a jednak w tej pozornej ciszy\nWsÅ‚uchane ucho ciÄ…gÅ‚e wrzenie sÅ‚yszy,\nSzmer nieustanny, na ktÃ³ry siÄ™ skÅ‚ada\nWszystko, co gÅ‚osem z Å¼ycia siÄ™ spowiada:\nI woda, ktÃ³ra gdzieÅ› w szczelinie syczy,\nI fal powietrza szelest tajemniczy,\nI pÄ™kajÄ…cych gÅ‚azÃ³w Å‚oskot gÅ‚uchy,\nI wszystkie Å›wiata na wpÃ³Å‚senne ruchy.\nCzasami skaÅ‚a u szczytu wiszÄ…ca\nStoczy siÄ™ na dÃ³Å‚ i z przeciÄ…gÅ‚ym grzmotem\nO najeÅ¼one Å›ciany siÄ™ roztrÄ…ca;\nHuk dÅ‚ugo echa powtarzajÄ… potem...\nAÅ¼ rozsypany gÅ‚az na drobne czÄ™Å›ci\nW wÄ…wozie gradem kamieni zachrzÄ™Å›ci.\n\nI znowu wszystko wraca do spokoju;\nTylko, jak dawniej, szepczÄ… z sobÄ… gÃ³ry\nPodmuchem wiatru i szemraniem zdroju;\nI znowu pÅ‚ynie cicha pieÅ›Å„ natury\nW gwiaÅºdziste sfery, w przestrzeÅ„ nieskoÅ„czonÄ…,\nGdzie wszystkie pieÅ›ni zdÄ…Å¼ajÄ… i tonÄ…,\nI tam siÄ™ wiÄ…Å¼e, i zlewa, i brata\nZ caÅ‚Ä… harmoniÄ… zaziemskiego Å›wiata.\n\nW Å›lad za tÄ… pieÅ›niÄ… myÅ›li moje biegÅ‚y,\nWyswobodzone z tÅ‚oczÄ…cej je grozy.\nWolny, choÄ‡ prawom powszechnym podlegÅ‚y,\nDuch mÃ³j wstÄ™powaÅ‚ na gwiaÅºdziste wozy\nI traciÅ‚ z oczu ludzkich istnieÅ„ chwile\nI wydeptany Å›lad na ziemskiej bryle,\nI zapominaÅ‚ o swojej obroÅ¼y\nI o boleÅ›ci, co go we Å›nie trwoÅ¼y.\nOn siÄ™ zanurzyÅ‚ w ÅºrÃ³dle wiecznie Å¼ywem,\nPoruszajÄ…cym wielkie koÅ‚o bytu;\nUczuÅ‚ siÄ™ jednym Å‚aÅ„cucha ogniwem\nRozciÄ…gniÄ™tego przez otchÅ‚aÅ„ bÅ‚Ä™kitu;\nOn znalazÅ‚ wspÃ³lne ognisko Å¼ywotÃ³w\nI zwiÄ…zek z caÅ‚ym ogromem stworzenia,\nZ wieczystym duchem, co mu podaÄ‡ gotÃ³w\nRÄ™kÄ™ z ciemnoÅ›ci albo z gwiazd pÅ‚omienia:\nWiÄ™c w rozpostartej na przepaÅ›ciach nocy\nJuÅ¼ opuszczenia nie czuÅ‚ i niemocy,\nI mÃ³gÅ‚ siÄ™ poddaÄ‡, jako drobny atom,\nTej twÃ³rczej myÅ›li, co przewodzi Å›wiatom,\nI z nieodmiennym zgodziÄ‡ siÄ™ wyrokiem,\nI odpoczywaÄ‡, jak pod matki okiem.\n \n\n\n\n\n\n"}
{"title": "Nokturno", "text": "\n\n\nNa dworze wicher i słota,\nTak smutno, mroczno i chmurno -\nPo szybach deszczyk przygrywa,\nA wicher śpiewa nokturno.\n\nTańcują pożółkłe liście,\nTańcują para za parą -\nJa siedzę smutny w kąciku I w przestrzeń spoglądam szarą.\n\nCzegoś mi tęskno i straszno,\nPatrzę bezmyślnie przed siebie,\nA coraz ciemniej mi w duszy\nI coraz ciemniej na niebie.\n\nCzy tylko wicher tak jęczy,\nKręcąc się z deszczem dokoła?\nCzy tam nikt więcej nie płacze?\nNikt więcej na mnie nie woła?\n\nBo słyszę jakieś wzdychania\nI jakieś głosy mi znane,\nKtóre brzmią strasznie, ponuro,\nWstępując w serce stroskane:\n\nI jakieś blade postacie\nDo moich okien się tłoczą -\nPatrzą się na mnie szyderczo,\nŚmieją się ze mnie i droczą...\n\nI nie pytając: czy wolno,\nWchodzą do mego mieszkania,\nA każda z drwiącym uśmiechem\nPrzede mną nisko się kłania -\n\nI ciągną w długim szeregu,\nSzeleszcząc jak suche liście,\nI tańczą para za parą\nPrzy dzikim wichru poświście.\n\n\"Chodź z nami! - wołają na mnie -\nWszakżeż ty do nas należysz?\nMinioną przeszłością żyjesz!\nI jeszcze kochasz, i wierzysz?\n\nTy się nas przecież nie wyprzesz,\nJak się ci wszyscy wyparli,\nCo myślą, że żyją jeszcze,\nChoć dawno duchem pomarli.\n\nChodź do nas! dalej do koła!\nZ nami zabawisz się pięknie\nI będziesz tańczyć, i śpiewać,\nPóki ci serce nie pęknie!\n\nLepiej niech pęka od razu,\nW krwawej przeszłości uścisku,\nNiż ma zastygać powoli\nNa brudnym ludzi śmiecisku!\n\nMasz zostać przez nich zdeptanym\nLub stać się z nimi zaprzańcem,\nWolisz pójść w ciemność za nami,\nBawić się śpiewem i tańcem!\"\n\nTak mnie wołają i kuszą\nCoraz to śmielej, natrętniej -\nI otaczają mnie kołem...\nA w oczach coraz mi mętniej -\n\nI czuję, że mnie unoszą -\nBrzmi strasznie wichru muzyka,\nŚwiat się pode mną zapada...\nWtem nagle wszystko mi znika -\n\nI pusto w moim pokoju -\nNa świecie mroczno i chmurno,\nPo szybach deszczyk przygrywa,\nA wicher śpiewa nokturno.\n \n\n\n\n\n\n"}
{"title": "Oda", "text": "\n\n\nW ciemności czasów,\nWśród krzywd i gwałtów kolei złowrogiej,\nWśród krwawych o łup zapasów,\nWśród nienawiści i trwogi,\nNad grozą powszechną bytu,\nNad dzikim żyjących zgiełkiem,\nJak gwiazda na tle błękitu,\nNiebiańskim płonie światełkiem\nMiłość, co całej królując naturze\nI słodsze budząc pragnienia,\nUcisza walki... i burze\nW jasność przemienia.\n\nCichą ponętą,\nPociągiem zmysłów i czarem rozkoszy\nSrogość łagodzi zawziętą,\nZajadłość zemsty rozproszy...\nGdy usta ogniem zapali\nI pocałunkiem połączy,\nTo z ust płonących korali\nDo serca słodycz przesączy\nI z miłosnego kochanków uścisku\n\nWytwarza węzeł wśród świata,\nKtóry przy wspólnym ognisku\nWrogów pobrata.\n\nZ namiętnych zmysłów upojeń,\nZ cielesnych pragnień i szału,\nDnieje świt uczuć i rojeń,\nBrzask ideału;\nI płomień żądzy znikomej\nBlaskami coraz jaśnieje czystszemi,\nOgarnia światów ogromy,\nNiebiosa zbliża ku ziemi.\nCoraz to głębiej w sferę ducha sięga,\nI w sercu, co z wolna mięknie,\nRozmiłowanie w nieśmiertelnym pięknie\nSzczepi miłości potęga.\n\nCoraz to wyżej i dalej\nChór duchów wiedzie skrzydlaty\nI na kształt świetlanej fali\nPrzenika światy.\nTchnieniem harmonii i zgody\nBoski porządek z zamętu dobywa,\nWiąże plemiona i rody\nW jednej całości ogniwa;\nNie tylko samą rozkoszą nietrwałą\nSercom napawać się każe,\nLecz uczy wznosić dla Bóstwa ołtarze\nI jego oddychać chwałą.\n\nPo szczeblach stopniowych przemian,\nNa idealnej podnosząc się zorzy,\nZwycięska miłość dla ziemian\nNajsłodsze dary swe mnoży;\nW stubarwne mieniąc się blaski,\nCierpiącej, znękanej rzeszy\nLitości, pociechy, łaski\nPromienie rozsyłać śpieszy.\nSpod stóp jej wszystkie uczucia wy kwitną,\nZdobiąc owiane jej tchnieniem istoty -\nI poryw serca staje się już szczytną\nMiłością prawdy i cnoty.\n\nŚwiat się zaludnia powoli\nOrszakiem czystych, szlachetnych postaci,\nCo cudzej służą niedoli,\nDla szczęścia pracują braci.\nSynowie światła i chwały,\nJasne półbogi się wznoszą,\nKtórym kochanką świat cały,\nA poświęcenie rozkoszą...\nI idą własną ofiarować mękę\nZ wielkiej dla istot cierpiących miłości,\nDobra i prawdy zapalać jutrzenkę\nW ogniu duchowej wolności.\n\n18 grudzień 1878\n \n\n\n\n\n\n"}
{"title": "Odpoczywa / I", "text": "\n\n\nOdpoczywa, złożył skronie\nNa jedwabnych mchach.\nNa pościeli miękkiej tonie\nW nieprzerwanych snach.\n\nW leśnej ciszy odpoczywa\nPośród wonnych tchnień.\nPaproć włosy mu pokrywa,\nWkoło chłód i cień.\n\nCzarne świerki go kołyszą.\nSzepcąc tęskny śpiew.\nA motyle złote wiszą\nNa gałązkach drzew.\n\nNa ramionach mu zielony\nRozpostarł się bluszcz\nI gwar ptasząt przytłumiony\nDolatuje z puszcz.\n \n\n\n\n\n\n"}
{"title": "Odpoczywa / II", "text": "\n\n\nNoc zapada, z ziemi wstają\nZ wolna srebrne mgły,\nSzare płaszcze zarzucają\nNa wilgotne mchy.\n\nMkną i płyną, jak jeziora\nZalewają las;\nW lesie straszno - duchów pora,\nA on śpi jak głaz.\n\nKsiężyc przedarł swe promienie\nPrzez zielony dach\nI przetopił mgły i cienie\nW brylantowych skrach.\n\nOdmieniają kształty drzewa\nWśród tych światła fal,\nPo wierzchołkach wicher śpiewa\nDzikiej pieśni żal.\n \n\n\n\n\n\n"}
{"title": "Odpoczywa / III", "text": "\n\n\nNad perłową mgławisk falą\nBłędne światła drżą,\nMgły się kłębią i krysztalą,\nLżejsze w górę mkną.\n\nPrzybierają postać bladą\nEterycznych ciał,\nWstają, lecą - znów się kładą.\nGdy je wietrzyk zwiał.\n\nPrzezroczyste, srebrne mary\nNapełniają bór,\nCicho płyną przez moczary\nJak girlandy chmur -\n\nW księżycowym drżącym blasku\nMglistych dziewic splot\nPonad mgłami wszczyna w lasku\nFantastyczny lot\n\nI zatacza lekkie kręgi\nPląsających dziew,\nI rozwija jasne wstęgi\nPośród czarnych drzew.\n\nPląsa, leci wietrzna rzesza,\nNad gęstwiną mknie.\nPod świerkami się rozwiesza.\nGdzie spoczywa w śnie.\t\n\n\n\n\n\n"}
{"title": "Odpoczywa / IV", "text": "\n\n\nPosplatane, dłoń za dłonią\nJak za cieniem cień,\nWciąż się wietrzą, pędzą, gonią\nWśród falistych drżeń.\n\nWiotkie kształty i kibicie\nRozkołysał bieg:\nTo nad ziemią, to w błękicie\nSrebrny znaczą ścieg.\n\nTo spadają gwiazd kaskadą,\nTo się łamią w łuk,\nTo się topią w jasność bladą\nPośród mlecznych dróg.\n\nUniesione w ciągłym wirze\nW tańca dziki szał,\nTworzą wieńce, wstęgi, krzyże\nZ eterycznych ciał.\n\nFosforyczne biją blaski,\nOczy ogniem skrzą,\nSpod tęczowych szarf przepaski\nŻywiej łona drżą.\n\nAż zmęczone szybkim lotem\nRozpuszczają włos,\nPod zielonym drzew namiotem\nPiją krople ros;\n\nI z konwalii dzwonków śnieżnych\nWysysają miód,\nI w postawach nimf lubieżnych\nNocny piją chłód.\n \n\n\n\n\n\n"}
{"title": "Odpoczywa / V", "text": "\n\n\nPonad świerków ciemne szczyty\nKsiężyc w górę wstał\nI oświecił parów skryty,\nGdzie młodzieniec spał.\n\nZobaczyły tanecznice\nPod arkadą drzew\nUśpionego blade lice\nI na sukniach krew.\n\nWięc zlatują z lekka, z cicha\nKoło niego tuż,\nPatrzą bliżej - nie oddycha,\nSerce nie drży już!\n\nW półotwartych oczach zgasnął\nWszelki życia ślad,\nI poznały, że nie zasnął,\nLecz że w boju padł.\n\nJak kochanki nad kochankiem\nDuże leją łzy,\nSkroń mu wieńczą kwiatów wiankiem\nI pierś myją z krwi...\n\nPieszczotami senność wieczną\nChcą mu z czoła zdjąć,\nBytu trwałość nadpowietrzną\nChcą mu w piersi tchnąć..\n \n\n\n\n\n\n"}
{"title": "Odpoczywa / VI", "text": "\n\n\nWicher jęczy, zgina drzewa,\nSzumi cały bór,\nNad umarłym rzewnie śpiewa\nMglistych dziewic chór.\n\n\"Powstań, powstań! zimny bracie,\nTwardy sen twój rzuć!\nW eterycznej duchów szacie\nZnów na ziemię wróć!\n\nKształtów życia ci pożyczy\nKsiężycowy świt,\nWe mgle duchów tajemniczej\nBędziesz znowu kwitł;\n\nCiało da ci promień drżący\nNa powierzchni fal\nI cień chmurki pierzchającej\nW nieskończoną dal -\n\nUprzytomni się w naturze\nWspółczujący duch,\nW harmonijnym istnień chórze\nWejdzie w wieczny ruch.\n\nBędziesz wszystkim, będziesz niczym\nW wszechświatowym śnie,\nZestawieniem mgieł zwodniczym\nNa błękitów tle.\n\nKroplą rosy, trawy listkiem,\nŚwiatłem nocnych zórz;\nBędziesz niczem, będziesz wszystkiem -\nW oceanie dusz.\n\nBędziesz ludziom niewidzialny\nTrącać skrzydłem świat\nI z krainy idealnej\nWonny rzucać kwiat.\n\nZ szumem wiatru, z liści drżeniem,\nCzystym światłem lśniąc,\nBędziesz poił serca tchnieniem\nZaświatowych żądz.\n\nWięc cię pozna i dostrzeże\nSercem swoim lud,\nI pieśń gminna cię ubierze\nW wdzięczny podań cud.\n\nTwe nieznane poświęcenia\nI ofiarny zgon\nPrzejdą w dalsze pokolenia\nNa przyszłości plon.\n\nCo noc wstaniesz czysty, świeży\nI z legendy rąk\nWeźmiesz złoty miecz rycerzy\nI światłości krąg.\n\nCo noc płynąć będziesz z nami\nW szafirową toń\nI nad ziemią, nad kwiatami\nSpijać czystą woń.\"\n \n\n\n\n\n\n"}
{"title": "Odpoczywa / VII", "text": "\n\n\nNa głos pieśni, wstrząsającej\nNiemą grobu straż,\nZadrżał lekko młodzian śpiący\nI odwrócił twarz.\n\nZ jego piersi koralowy\nZnowu prążek ściekł,\nRzucił wkoło wzrok surowy\nI z westchnieniem rzekł:\n\n\"Kto mnie budzi, kto mnie woła?\nPo co na świat zwie?\nCzyż mi jeszcze zwrócić zdoła\nJasne życia dnie?\n\nCzy mi odda rozkwit ciała,\nŚwieżych zmysłów wdzięk,\nRozkosz, co je nastrajała\nW harmonijny dźwięk?\n\nGrób nie odda mi jutrzenki\nŻyciodajnych sił,\nBo z zazdrosnej śmierci ręki\nWraca tylko pył!\n\nMamże jeszcze marnym cieniem\nNa mogile stać?\nFosforycznym lśniąc płomieniem,\nPrzeszłą męką trwać?\n\nCo noc boleść swą odświeżyć,\nWskrzesić wspomnień moc\nc I pozorem życia przeżyć\nNieskończoną noc?\n\nMamże znów nawiązać krwawą\nRozerwaną nić?\nWrócić z bolem i niesławą,\nNie mogąc się mścić?\n\nMiędzy żywych pójść ukradkiem\nJedną z próżnych mar\nI pozostać zbrodni świadkiem,\nA wspólnikiem kar?\n\nNie chcę butli mglistej szaty\nNa ramiona kłaść\nI przeszłości zwiędłe kwiaty\nNie chcę śmierci kraść!\n\nNie chcę wieńczyć się łańcuchem,\nNie chcę stroić w pleśń\nAni na świat wracać duchem,\nNiosąc grobów pieśń.\n\nA i z wami, blade cienie,\nNie chcę w nocnej mgle\nKsiężycowe ssać promienie\nNa błękitów tle.\n\nChcę pozostać zimny, czysty\nNa posłaniu mchów\nI spoczynek mieć wieczysty\nNieprzerwanych snów.\n\nNiech natury wieczna praca\nWznawia dalszy byt,\nNiech proch w koło istnień wraca\nWitać nowy świt.\n\nNiech po świecie się rozproszy\nTysiącami tchnień,\nNiech odżyje tchem rozkoszy\nW jasny życia dzień.\n\nLecz ja spocząć chcę na wieki -\nOd duchów i ciał\nRównie obcy i daleki,\nBędę cicho spał.\"\n \n\n\n\n\n\n"}
{"title": "Odpoczywa / VIII", "text": "\n\n\nKsiężyc zaszedł w ciemne chmury,\nUkrył srebrny blask,\nW lesie słychać śmiech ponury,\nNocnych ptaków wrzask.\n\nA na nocy czarnej szacie\nZnikły światła mdłe,\nRozpłynęły się postacie\nW lekką, siną mgłę.\n\nI pozostał sam w ciemności\nSkryty w lasu głąb,\nA na straży snu cichości\nStoi świerków klomb.\n\nSerca jego już nie nęka\nEcho ziemskich burz\nI nie zbudzi go jutrzenka,\nBo spoczywa już!\n \n\n\n\n\n\n"}
{"title": "Opowieść ducha spisana na posiedzeniu spirytystów w dniu 31 grudnia 1893 roku", "text": "\n\n\nZa życia byłem sceptykiem,\nPo śmierci jestem nim jeszcze -\nZa karę w nodze stołowej się mieszczę\nI muszę poruszać stolikiem.\n\nStrasznie zostałem skarcony,\nŻem w spirytystów nie wierzył -\nZaledwiem bowiem żywot ziemski przeżył,\nDiabeł pochwycił mnie w szpony.\n\nI zawlókł w ciemne czeluście,\nGdzie w ognia i siarki dymie\nUjrzałem tłumy narodu olbrzymie,\nTłok taki jak na odpuście.\n\nWidok, wyznaję to szczerze,\nBył jednym z wspanialszych w świecie,\nTrudno piękniejszy napotkać w balecie\nLub w fantastycznej operze.\n\nWszystko tam było prześliczne:\nBengalskich ogni bez miary,\nZielone, krwawe. błękitne pożary,\nWybuchy zórz elektryczne.\n\nHarmonia straszna i dzika,\nKlątwy, krzyk, jęki, zgrzytanie\nDysonansami zalały otchłanie,\nJak wagnerowska muzyka.\n\nW płomieniach biedaczki dusze\nPocą się, smażą i skwierczą,\nWśród nich szatani chichoczą szyderczo,\nDziwne zadając katusze.\n\nTe rozdzierają w kawałki,\nTamtej pakują w brzuch widły,\nInnej znów w gardło kłąb gadzin obrzydły\nI zdrój płonącej gorzałki.\n\nTu jakąś postać opasłą,\nCo rączki składa pobożnie,\nNa złotym z wolna obracają rożnie\nI roztapiają na masło.\n\nTam dusze nadęte gniotą\nPod hydrauliczną maszyną...\nCudze łzy z wnętrza obficie im płyną\nI pozostaje z nich błoto.\n\nTam znowu poety marę\nKarmią wierszami własnemi\nI wszystkie głupstwa, co pisał na ziemi,\nPchają mu gwałtem za karę.\n\nStraszliwa nad wyraz męka,\nPróżno się dławi i krztusi,\nTe same brednie wiecznie łykać musi,\nChoć nieraz jak bomba pęka.\n\nGdzieniegdzie orgia szalona,\nBezwstydne gody upiorów...\nŚwiecą łby łyse dumnych senatorów\nI nagie tancerek łona.\n\nAż któryś z szatanów bryźnie\nWiaderkiem gorącej smoły,\nW ropuchy orszak zmienia się wesoły\nI wszystko tonie w zgniliźnie.\n\nDworacy parami tańczą\nPrzed tronem u Lucypera,\nKażdy językiem proch ze stopni\nŚciera z giętkością wiernopoddańczą.\n\nCo chwila ten lub ów dworak\nPod nogą gruntu nie spotka,\nStoczy się w otchłań, gdzieś do piekieł środka,\nNa zawsze przepadł nieborak!\n\nKiedy oglądam te dziwy\nI wkoło ciekawie patrzę\nSądząc, że w loży zasiadam w teatrze,\nCzart do mnie zdąża straszliwy.\n\nW ręku wężowy bicz niesie\nI wstrząsa groźne narzędzie,\nI prosto na mnie zamierza się w pędzie,\nWięc ja do niego: \"Mój biesie!\n\nPróżno wężami byś chłostał,\nWątpię, by to mnie bolało,\nWszakże na ziemi zostawiłem ciało...\nSceptycyzm - ten mi pozostał.\n\nNie patrz się na mnie tak dziko,\nPorzuć tę pozę sceniczną!\nBym mógł bez ciała czuć boleść fizyczną,\nTo się nie zgadza z logiką.\n\nTa groza piekielnej kaźni,\nKtórą szerzycie z urzędu,\nBiorąc swe źródło z logicznego błędu,\nPolega na wyobraźni.\n\nNaiwne duszyczek zgraje,\nKtóre straszycie z rozkoszą,\nSądzą, że różne męczarnie ponoszą,\nCierpią, bo tak się im zdaje.\n\nLecz mnie przerazić nie zdoła,\nPomimo wszystkich swych zalet,\nTen artystycznie obmyślany balet:\nPłomienie, siarka i smoła...\n\nGdy tak przemawiam do czarta,\nA dusze wkoło się kupią,\nOn pysk rozdziawił z miną śmiesznie głupią,\nŻe była widzenia warta.\n\nPrzez chwilę stał w niepewności,\nNie wiedząc, co ze mną pocznie:\nWreszcie mnie porwał i zaniósł bezzwłocznie\nDo tronu szatańskiej mości.\n\n\"Z tą duszą kłopot mam - rzecze -\nGdyż twierdzi, iż w braku ciała\nNie będzie męki zadanej cierpiała\nI że ją ogień nie piecze.\n\nZ płonącej żartuje mazi\nI wszystko mieni kuglarstwem,\nTen nędzny chłystek swoim niedowiarstwem\nCałe nam piekło zarazi.\n\nWychodzi z odwiecznych reguł,\nZdarzenie to nadzwyczajne -\nWszystkie instrukcje, bądź jawne, bądź tajne,\nZbyły milczeniem ten szczegół.\n\nWięc ty, monarcho szatanów,\nCo piekłem rządzisz tak mądrze,\nMyśl buntowniczą zdepc w samym jądrze,\nKarę dla niego postanów.\"\n\n\"Co? - rzeknie piekielny władca -\nOn się chce rządzić rozumem,\nSzczepi niewiarę pomiędzy dusz tłumem?\nTen cynik, ten świętokradca!\n\nGdy tyle dostojnych osób\nZ ufnością smaży się w smole,\nOn chce w wątpliwość podać piekieł rolę?\nLecz znajdziem na niego sposób.\"\n\nSpojrzał więc na mnie złowrogo\nI rzekł po krótkim namyśle:\n\"Niech twoje losy będą odtąd ściśle\nZwiązane z stołową nogą.\n\nBędziesz obracał stół wszędzie -\nTak dalej rzecz ciągnął szatan -\nGdzie pierwszy lepszy nieuk lub szarlatan\nDo tańca z tobą zasiędzie.\n\nKtokolwiek tylko się uprze\nZ najpospolitszej gawiedzi,\nBędziesz zmuszony dawać odpowiedzi\nNa zapytania najgłupsze.\"\n\n\"Łaski! - krzyknąłem - ach łaski!\nNie ujdę, jak widzę, kary,\nLecz czyż na wieki mam cierpieć bez miary\nW ten sposób nędzny i płaski?!\"\n\nWiedziałem - czart się zaśmieje -\nŻe ugnę twą hardą duszę,\nLecz gdy cię widzę przystępnego skrusze,\nPrzeto ci zrobię nadzieję:\n\nGdy gusła i zabobony\nNie znajdą w świecie czcicieli,\nGdy każdy prawdę od błędu oddzieli\nBędziesz od kary zwolniony.\"\n\nPoznałem, że drwił szkaradnie,\nCedząc te słowa łaskawsze,\nI że mi w służbie ciemnych potęg zawsze\nObracać stoły przypadnie.\n\nWszelkie złudzenia zbyteczne,\nOd kary się nie wykręcę,\nNic nie położy kresu mojej męce,\nBo głupstwo ludzkie jest wieczne.\n \n\n\n\n\n\n"}
{"title": "Oświadczyny", "text": "\n\n\nWziął frak na siebie, rękawiczki nowe,\nStanął przed lustrem przyjrzeć się krawatce,\nZ dumą nałożył kapelusz na głowę\nI rzekł: \"Dziś trzeba oświadczyć się matce.\nMatka mój talent umie sobie cenić,\nPanna mi sprzyja... trzeba się ożenić!\n\nNie mogę żywić najmniejszej obawy:\nMile widziany byłem od początku,\nMam przecież dużo, bardzo dużo sławy\nI wiele zalet... wprawdzie nic majątku,\nLecz czyż ten kruszec ma stać na przeszkodzie\nSercom, co biją w idealnej zgodzie?\n\nO pana nawet troszczyć się nie warto -\nStracił biedaczek w domu władzę wszelką.\nPani rzecz główna... a ta jest zażartą,\nStałą talentu mego wielbicielką.\nWszak rzekła prac mych dokończywszy tomu:\n«Jakie to szczęście miewać pana w domu!»\" Skończył monolog i pobiegł ulicą,\nPełen otuchy, nucąc jakąś śpiewkę,\nI już przed znaną stanął kamienicą,\nGdy nagle dostrzegł rozdartą podszewkę...\nLecz nie chciał czasu tracić, a więc tylko\nRozdarte miejsce zręcznie zapiął szpilką.\n\nZastał, jak pragnął: i córkę, i matkę,\nSiedzące obie w swoim saloniku;\nPanna robiła właśnie jakąś siatkę,\nPani bębniła palcem po stoliku\nTonąc w zadumie; lecz choć zadumana,\nSpostrzegłszy gościa rzekła: \"Witam pana\".\n\nUsiadł na krześle i zaczął rozmowę,\nLecz się za jąkał zaraz na początku,\nI chociaż piękną przygotował mowę,\nNie mógł odnaleźć swoich myśli wątku\nI coraz bardziej plątał się rumieniąc,\nJakby przeczuwał, co to znaczy pieniądz.\n\nPani na niego patrzała z zdziwieniem\nI coraz większą przybierała godność;\nPanna go także mierzyła spojrzeniem,\nA choć w jej wzroku mógł dojrzeć łagodność,\nNic nie pomogło: matki dostojeństwo\nCiążyło nad nim ciągle jak przekleństwo.\n\nCzuł, jak pod owym wzrokiem przenikliwym\nCałą swą wielkość traci poetyczną;\nCzuł, jak jest małym, nędznym, nieszczęśliwym,\nA ona wielką i majestatyczną;\nWięc opuściwszy wstępy i prologi,\nNa oślep matce rzucił się pod nogi.\n\n\"Ja pannę Julię - szepnął - kocham dawno\nI chciałem właśnie prosić o jej rękę\".\nMówiąc to minę miał bardzo zabawną:\nZnać na nim było, jaką przeszedł mękę.\nPani z litością odrzekła: \"Ach! szkoda!\nLecz moja Julcia jest jeszcze za młoda\".\n\nTu panna chustkę podniosła do nosa\nNa łzy czekając, co popłynąć miały;\nLecz matka na nią spojrzała z ukosa\nMówiąc: \"Juleczko, gdzieś mi się zadziały\nMoje robótki... poszukaj w sypialni,\nPewnie gdzie leżą w mojej gotowalni\".\n\nTak wyprawiwszy córkę, do poety\nZnów się odezwie: \"Niechaj mi pan wierzy,\nZe umiem pańskie ocenić zalety\nI że go zawsze szacuję na j szczerzej,\nAle, Bóg widzi, pańskiej propozycji\nOdmówić muszę. Pan nie masz pozycji\".\n\n\"Jak to? - zawołał uniesień zapałem -\nWszak moje imię w świecie dużo znaczy;\nNa stanowisko ciężko pracowałem,\nLecz je mam wreszcie\"... \"Niech mi pan przebaczy -\nPrzerwała matka - takie stanowisko\nNasz świat dzisiejszy ceni bardzo nisko.\n\nSam mi pan przyznasz, że ci literaci\nJest to zazwyczaj najgorsza hałastra.\nWszak z nimi ludzie nie żyją bogaci?\"\nPoeta westchnął: \"Sic itur ad astra\"\nA pani, trochę łaciną zmieszana,\nRzekła: \"Ja tego nie mówię do pana.\n\nPan Julcię kochasz... jak człowiek szlachetny,\nMusisz ofiarę zrobić z swej miłości.\nMam właśnie dla niej mariaż bardzo świetny,\nCo jej zapewni cały los w przyszłości...\nChociaż jesteśmy panu z mężem radzi,\nPrzez wzgląd na Julkę chciej pan bywać rzadziej...\"\n\nWziął za kapelusz patetycznie, wzniosie;\nSkłonił się milcząc i wyszedł czym prędzej.\nAż na ulicy zawołał: \"O, ośle!\nPisujesz wiersze i nie masz pieniędzy,\nI te śmiertelne nosząc grzechu plamy,\nChciałeś otrzymać zezwolenie mamy?\n\nDobrze ci teraz!... Szkoda tylko panny,\nJeszcze mi w oczach stoi ten jej smutek\nI ten wzrok tęskny, łzawy, jakby szklanny;\nByłaż to miłość czy kataru skutek?\nTo wieczną dla mnie zostanie zagadką!\nKatar rzecz zwykła, a miłość jest rzadką.\n\nGdybym był dawno serca nie roztrwonił,\nMusiałbym teraz z rozpaczy umierać;\nAle tak... będę smutkowi się bronił...\nTrzeba się jeszcze w świecie poniewierać.\nŻycie poety - to korona z cierni!\"\nWestchnął - i poszedł na poncz do cukierni.\n \n\n\n\n\n\n"}
{"title": "Pamięci Józefa P...", "text": "\n\n\nByłeś jednym z tych ludzi nielicznego koła,\nCo wierni ideałom, pod nogą nie czują\nZiemskiego błota - dotknięciem się trują.\nLudzi palącej myśli i bladego czoła,\nCo rażeni w kolebce spojrzeniem anioła,\nJak błędne cienie po ziemi się snują.\n\nA wyzwolenia z męki czekając serdecznej,\nJak stracone pikiety wielkiej armii ludów\nIdą - niepostrzeżeni dokazują cudów,\nGinąc bez echa w niepamięci wiecznej.\n\nPrzebiegłeś swoje metę jak rycerz bez trwogi,\nBez skargi, bez pociechy; ani twemu oku\nOdsłoniła się przyszłość w ognistym obłoku,\nJak ostatni sakrament do ostatniej drogi.\n\nDo twojego grobowca nie zstąpi cień sławy,\nCo po podziemiach zbiera swoje ulubieńce,\nA próchniejące kości strojąc w lauru wieńce,\nNa zasiew światu rzuca ich proch krwawy.\n\nŚpij cicho, fala życia leniwo się toczy\nDla tych, co sztandar walki chcą zatknąć przy zgonie,\nI nieśmiertelność, którą czują w łonie,\nPrzekazać pokutnicy, co w popiołach kroczy,\nA którą oglądali w tęsknocie proroczej\nKrólową ludów - zwycięską w Syjonie.\n \n\n\n\n\n\n"}
{"title": "Pan Jezus chodzi po świecie", "text": "\n\n\nO! nie rozpaczaj tak, dziecię,\nŻe nie masz ojca i matki!\nPan Jezus chodzi po świecie\nI zrywa na łąkach kwiatki.\n\nChodzi od wioski do wioski\nI z kwiatów wianeczki zwija.\nSzczęśliwym uśmiech ojcowski\nDo chaty rzuca - i mija.\n\nLecz gdy sierotę napotka\nW chacie zwalonej od gromu,\nNatenczas zjawia się słodka\nTwarz Jego na progach domu.\n\nI boskie wyciąga dłonie,\nAby przytulić sierotę,\nNiesie jej blaski i wonie,\nKwiatki niebieskie i złote.\n\nA każdy kwiatek niebieski,\nKtórymi Pan Jezus obdarzy,\nOsusza sieroce łezki\nWejrzeniem matczynej twarzy.\n\nI w sercu nabrzmiałym łzami\nWciąż pączki wypuszcza świeże\nJasnymi niebios barwami\nDuszę sieroty ubierze.\n\nA każdy kwiatuszek złoty\nW przewodnią gwiazdę się zmienia\nI lśni nad czołem sieroty\nIskrą czystego natchnienia.\n\nChoć pójdzie drogą boleści,\nChoć nie zna rodzinnej strzechy,\nw swych piersiach dziedzictwo mieści\nPełne niebiańskiej pociechy.\n\nWięc nie rozpaczaj tak, dziecię,\nŻe nie masz ojca i matki!\nPan Jezus chodzi po świecie\nI zrywa na łąkach kwiatki.\n \n\n\n\n\n\n"}
{"title": "Panieneczka", "text": "\n\n\nPanieneczka, panieneczka,\nCzesze złoty włos,\nŚpiewną piosnką brzmią usteczka,\nNuci sobie w głos.\n\nBiałe lilie cicho drzemią\nOtulone w cień,\nKołysane ponad ziemią\nFalą chłodnych tchnień\n\nNoc zamyka im kielichy,\nStrzegąc czystych szat,\nW niewinności pozór cichy\nStroi biały kwiat.\n\nI powiada: śpijcie w cieniu!\nŚpijcie, póki czas!\nGdy zakwita, w swym płomieniu\nSłońce spali was.\n\nNie wzdychajcie, ach, przedwcześnie\nDo skwarnego dnia:\nWymarzone szczęście we śnie\nKrótko potem trwa.\n\nAle lilie, choć stulome,\nNocny piją chłód,\nJuż w słoneczną patrzą stronę\nNa różpwy wschód.\n\nOczekują tęsknie chwili,\nGdy z pieszczotą już\nBiały kielich im odchyli\nBlask promiennych zórz.\n\nI daremnie noc na straży\nSwych udziela rad...\nO miłości dziewczę marzy,\nA o słońcu kwiat.\n \n\n\n\n\n\n"}
{"title": "Pierwiosnki", "text": "\n\n\nDziewczę pierwiosnki zbierało,\nWesołe piosnki śpiewało,\nA głos jej płynął po rosie,\nW dalekim ginął rozgłosie.\n\nŚpiewała o młodym maju,\nCo się przechadza po gaju;\nJak zima przed nim ucieka,\nA on jej grozi z daleka,\nRozrzuca jasność i kwiecie\nI tak króluje na świecie.\nŚpiewała o tej młodzieży,\nCo się dziś bawi w żołnierzy;\nJak ją widziała po błoniu,\nPrzelatującą na koniu.\nZa co się bije, to nie wie,\nLecz dobrze życzy jej w śpiewie.\nA dalej o Matce Boskiej,\nCo się zjawiła wśród wioski\nI ludek ciemny poucza,\nCo mu najbardziej dokucza\nI kto dla niego jest wrogiem,\nI kto odpowie przed Bogiem.\nŚpiewała dalej, że z czasem\nStanie lud cały pod lasem\nI pożałuje te dziatki,\nCo giną jak ścięte kwiatki,\nJako pierwiosnki narodu\nZa wcześnie zeszłe wśród lodu.\nLecz przecie śniegi roztają,\nSioła się kwieciem umają,\nI lud jak ze snu zbudzony\nStanie dla kraju obrony,\nI w wielką zebrany chmarę\nPociągnie za kraj i wiarę.\n\nKiedy tak śpiewa, zza krzaków\nWypada sotnia kozaków,\nI woła oficer dziki:\n\"Dziewczyno, gdzie buntowniki?\nPokaż nam drogę, dziewczyno,\nNiech te psy marnie wyginą!\"\n\"Bóg cię ukarze, Moskalu -\nOdpowie dziewczyna w żalu -\nŻe na krew ludzką tak chciwy\nKrwią zlewasz spokojne niwy\nI smutne kładziesz pokosy\nZabitych na leśne wrzosy...\nJa nie wiem, co to za jedni,\nLecz znałam w wiosce sąsiedniej\nMatki okryte żałobą,\nWięc ich nie zdradzę przed tobą\".\n\nSłysząc to starszy z siepaczy\nDobył janczarki kozaczej\nI kulą posłał jej z dala\nOdpowiedź godną Moskala.\n\nA twarz dziewczyny pobladła,\nU stóp leszczyny upadła,\nKrwią się pierwiosnki oblały,\nNa ustach piosnki skonały.\n \n\n\n\n\n\n"}
{"title": "Pijąc Falerno", "text": "\n\n\nDosyć łez! po co te smutki?\nCzas się nareszcie rozchmurzyć!\nPoranek życia tak krótki -\nTrzeba go użyć.\n\nSzczerością pewnie się zgubię,\nMimo to będę otwarty:\nDawniej kochałem... dziś lubię\nŻycie na żarty.\n\nCom kochał?... Razem z miłością\nPamięć rzuciłem za okno,\nA resztki wspomnień z radością\nW kieliszku mokną.\n\nJeśli to miłość dziewczyny,\nWięc by ukarać niewierną,\npadłem na łonie Fryny\nPijąc Falerno.\n* * *\nJeśli to... lecz daj mi pokój\nZ bezpłodną ojcowizn schedą,\nLepiej ty, Fryne, prorokuj\nBachiczne credo.\n\nRozkoszy stawmy ołtarze,\nPijacką miejmy bezczelność,\nA może znajdziemy w czarze\nI nieśmiertelność.\n\nZdziwim się, a przy wdzięczność\nW piwnice pójdziemy rajskie\nWybierać z beczek wieczności\nWina tokajskie.\n\nTymczasem do wniebowzięcia\nSposobiąc żądzę niezmierną,\nW twoje się chylę objęcia\nPijąc Falerno.\n* * *\nWinnice na grobach rosną,\nA zatem z tych winogradów\nOżywiam wenę miłosną\nProchem pradziadów.\n\nŻycie nad śmiercią przeważa,\nBo taka istnienia kolej;\nWypijmy zdrowie grabarza...\nWina mi dolej!\n\nKto jeszcze nie przestał szlochać,\nTen pewnie z własnej swej winy\nNie może już pić... ni kochać\nŁadnej dziewczyny.\n\nNiech się więc kruszy przed niebem\nGotując się in aeterno;\nPójdę za jego pogrzebem\nPijąc Falerno.\n* * *\nKto mi przerywa?... to duchy...\nZnane mi kiedyś przed chwilą...\nBrząkają w swoje łańcuchy,\nMówić się silą.\n\nChodźcie tu, moi najszczersi,\nGrzać się miłością i winem,\nWszak nieraz piersią przy piersi\nByliśmy czynem.\n\nDziś wy cieniami marnemi,\nSkrwawione chylicie usta,\nMnie zaś tu trzyma do ziemi\nDziewczyna pusta.\n\nWięc klnijmy w pijanym szale\nOpatrzność niemiłosierną...\nW łeb sobie jutro wypalę\nPijąc Falemo.\n \n\n\n\n\n\n"}
{"title": "Piosnka pijaka", "text": "\n\n\nNa trzeźwo nie mogę żyć!\nWięc się upijam od rana\nI zawsze z pełnego dzbana\nDo nocy wciąż muszę pić;\nZa każdym kielichem wina\nPiękniejszym staje się świat,\nI urok młodzieńczych lat\nWstępować w serce zaczyna.\n\nZaledwie wypróżnię dzban,\nPiosenkę znajduję na dnie,\nA ona dźwięczy tak ładnie\nWśród moich samotnych ścian!\nRozjaśnia duszę pogodą\nI z serca zdejmuje pleśń,\nWesoła, swobodna pieśń\nFantazję wskrzesza mi młodą;\n\nI słyszę kochanki głos,\nPierwsze miłosne zaklęcia,\nI chwytam dzban mój w objęcia,\nPadając na flaszek stos -\nZdjętemu błogim marzeniem\nZda się, że wracam znów\nDo jasnych młodości snów\nPonad srebrzystym strumieniem!\n\nPo kwiatach sączy się zdrój,\nA wietrzyk roznosi wonie,\nPierś ogniem szlachetnym płonie,\nChcę wznowić rycerski bój,\nW dobranym braci orszaku -\nOchoczo biegnę na szturm\nI słyszę w odgłosie surm:\n\"Zwycięstwo przy białym ptaku!\"\n\nPośpieszam, co zdąży koń,\nI u nóg kochanki klęczę,\nOna z obłoków rwie tęczę\nI moję ozdabia skroń;\nW rodzinne przychodzę strony\nI witam rzucony dom,\nI matki radosnym łzom\nPowierzam zdobyte plony...\n\nW pośrodku ojczystych pól...\nLecz tu się sen mój ucina;\nFantazji gdy braknie wina,\nPowraca zgłuszony ból -\nKażda odnawia się rana -\nNa trzeźwo nie mogę żyć...\nA więc pozwólcie mi pić\nZ mojego pełnego dzbana.\n \n\n\n\n\n\n"}
{"title": "Pobudka", "text": "\n\n\nPrecz ze zwątpieniem, co łamie\nI męskich pozbawia sił!\nNiech targa skrwawione ramię\nŁańcuch, co w ciało się wpił.\n\nPrecz z małoduszną rozpaczą!\nNie wolno rozpaczać nam!\nNiech myśli zuchwale skaczą\nDo niebios zamkniętych bram!\n\nNiech biegną jak hufce zbrojne\nI sztandar rozwiną swój,\nNiech spieszą na świętą wojnę,\nNa wielki o prawdę bój.\n\nNiechaj nas klęski nie straszą,\nNiech hasło bojowe brzmi:\nZa naszą wolność i waszą!\nZa przyszłych braterstwa dni!\n\nChoć jeden za drugim pada\nZ czcicieli duchowych zórz,\nChoć przemoc, odstępstwo, zdrada\nW ich łonie zatapia nóż,\n\nChoć twierdza w gruzy się wali,\nChoć płonie nad głową dom -\nNie dajcie zakuci w stali\nPrzystępu rozpaczy łzom!\n\nLecz oręż dobrawszy świeży,\nW obronie człowieczych praw,\nOstatnia garstko rycerzy,\nDo końca swe czoło staw!\n\nDuch ludzki wszak nie na wieki\nW krwiożerczych zatonął snach\nI szydząc z jutrzni dalekiej\nUwielbił przemoc i strach.\n\nNie zawsze narodów pycha,\nBezmyślna władania chuć,\nPrzed siłą ugnie się cicha,\nBy w oczy ofiarom pluć.\n\nNie zawsze, na cudze chciwa,\nBędzie wśród przekleństw i skarg\nKuć drugim kajdan ogniwa,\nAż własny zakuje kark.\n\nPowoli światło się wciska\nI dalej posuwa się w głąb...\nA jak Jerycho w zwaliska\nOd dźwięku runęło trąb,\n\nTak runie w świetlanej zorzy\nWięzienia ponury gmach -\nI ludzkość oczy otworzy\nPo przykrych zbudzona snach.\n\nWięc w naszym krwawym pochodzie\nZwątpienie i rozpacz precz!\nZe szczęściem ludzkości w zgodzie\nUchwyćmy duchowy miecz.\n\nChociaż nas wrogi opaszą,\nNiech hasło bojowe brzmi:\nZa naszą wolność i waszą!\nZa przyszłych braterstwa dni!\n \n\n\n\n\n\n"}
{"title": "Pod stopy krzyża", "text": "\n\n\nDużo cierpiałem lecz koniec się zbliża\nZ uspokojeniem po przebytej męce -\nPójdę, o Chryste, do stóp twego krzyża\nWyciągnąć znowu z utęsknieniem ręce\nI witać ciszę zachodzącej zorzy,\nKtóra mnie w prochu u stóp twych położy!\n\nNie pomnę modlitw, com niegdyś ze skruchą\nPrzy boku matki powtarzał niewinny\nTe utonęły w fali życia głucho,\nI odkąd w gruzy padł mój raj dziecinny,\nOdkąd mi zabrakło ojczyzny i domu,\nNie otworzyłem mej duszy nikomu!\n\nNawet przed Tobą, nie mogłem, o Panie,\nWydobyć płaczu z mej piersi ściśniętej,\nBo wzrok mój padał w bezdenne otchłanie,\nA tyś mi zniknął na krzyżu rozpięty,\nSpośród pokoleń rozrzuconych kości,\nZa ciemną chmurą krwi, łez i nicości\n\nRęką ziemskiego dotknąłem się błota,\nWidziałem zbrodnie, nie widziałem kary,\nOprócz boleści i nędzy żywota\nNic nie znalazłem, i zbrakło mi wiary,\nI dalej w ciemność poszedłem z rozpaczą,\nZazdroszcząc ludziom, co na globach płaczą\n\nWidziałem trwogę i niemoc konania,\nWidziałem duchów hańbę i upadek -\nLecz nie widziałem nigdzie zmartwychwstania,\nI próżnych męczeństw przerażony świadek,\nPatrząc na niebo, co nigdy nie dnieje,\nStraciwszy wiarę, straciłem nadzieję\n\nKochałem jeszcze biedne ludzkie cienie,\nKtóre na stosach palą się i świecą,\nMyślałem bowiem, ze biegnąc w płomienie,\nWiedzą przynajmniej, dlaczego tam lecą,\nI, że przyjmując każdy ból i ranę,\nW piersiach anielstwo noszą nieskalane.\n\nLecz gdym obaczył, skąd tu wszystkie czyny\nSwój tajemniczy początek wywodzą;\nSkąd wyrastają ściekłe krwią wawrzyny,\nGdzie upadają ci, co w niebo godzą,\nI gdy wnikając w serc zranionych ciemność,\nZa każdym bólem znalazłem nikczemność,\n\nNatenczas miłość stała się podobną\nDo nienawiści smutnej i posępnej,\nI przeklinałem tę rzeszę żałobną,\nI pogardzałem nimi - sam występny...\nI mścić się chciałem za gorycz zawodu,\nŻem nie mógł kochać jak dawniej za młodu.\n\nTak więc w mej duszy zburzonym kościele\nZostała straszna pustka i samotność,\nSam jako nędzarz zostałem w popiele\nI własną badać zacząłem przewrotność,\nI wszystko w sobie znalazłem to samo,\nCo mi się zdało być u drugich plamą.\n\nWszystkie pragnienia nędzne, brudne, liche,\nCo kłamią tylko pozór wyższej cnoty,\nOlbrzymią nicość i olbrzymią pychę\nZnalazłem na dnie swej własnej istoty,\nI tak swe serce rozpoznawszy chore,\nStraciłem w sobie ostatnią podporę.\n\nLecz ta upadku właśnie ostateczność,\nCo mnie w bezdennej pogrążyła nocy,\nDała, mi poznać wszechwładną konieczność\nWyższej a razem nieskończonej mocy.\nI moja rozpacz szalona i trwoga\nŚwiadczyła jeszcze o potędze Boga.\n\nNa mojej piersi spoczywał schowany\nMaleńki krzyżyk ze słoniowej kości:\nŚwiadek młodzieńczej wiary nieskalanej,\nDar macierzyńskiej najczystszej miłości,\nCo przetrwał wszystkie burze i szaleństwa\nZnakiem cichego, boskiego męczeństwa.\n\nKiedy go teraz na piersi zbolałej\nPo latach tylu znalazłem niewierny,\nTak mi się wydał znowu jasny, biały,\nTaki potężny i tak miłosierny,\nŻe znów tęsknotą zadrżało mi łono\nZa tą postacią tyle uwielbioną!\n\nI powitałem światło wiecznie nowe\nZ tych jasnych ramion krzyża tryskające,\nI na skrwawione stopy Chrystusowe\nTak samo lałem moje łzy gorące,\nJak wówczas, kiedym poił serce młode,\nPatrząc na mistrza nadziemską pogodę.\n\nI znów słyszałem te boskie wyrazy:\n\"Chodźcie tu do mnie wy, którzy cierpicie,\nChodźcie tu do mnie leczyć ziemskie zmazy,\nWe mnie jest spokój i we mnie jest życie,\nNie plączcie próżno na świeżej ruinie,\nWszystko przemija, prawda nie przeminie!\"\n\nWięc posłuchałem słodkiego wezwania -\nI oto idę z mym sercem schorzałem,\nI pewny jestem twego zmiłowania,\nBom wiele błądził, lecz wiele kochałem,\nI drogi życia przeszedłem cierniste...\nWięc Ty mnie teraz nie odepchniesz, Chryste!\n \n\n\n\n\n\n"}
{"title": "Podczas burzy", "text": "\n\n\nDołem - wicher ciężkie chmury niesie,\nO skaliste roztrąca urwiska;\nBurza huczy po sczerniałym lesie\nI gromami w głąb wąwozów ciska...\nA tam w górze, gdzie najwyższe szczyty,\nLśnią pogodne jak dawniej błękity.\n\nAch! tak samo na drogach żywota:\nNieraz burza szaleje nad głową,\nWicher nami nad przepaścią miota,\nA grom ciemność oświetla grobową;\nJednak wyżej - widać błękit nieba...\nTylko wznieść się nad chmury potrzeba.\t\n\n\n\n\n\n"}
{"title": "Podróżni", "text": "\n\n\nPrzez włoskie wille nad morzem wiszące\nCiągniemy, rzesze senne i cierpiące,\nTrochę tu niebios zaczerpnąć - i morza,\nGdy nam przybrakło ojczystego brzegu,\nI skargi rzucać w gwiaździste przestworza,\nSzukając w gajach oliwnych noclegu.\nGdzie w ciemne groty szafiry się leją\nNiebieskim światłem olśniewać podziemie,\nGdzie burze przerwać milczenia nie śmieją\nI tylko ptastwo zabłąkane drzemie,\nPrzyszliśmy - grubą odziani żałobą,\nZazdrościć ciszy tym błękitnym grobom.\nGdzie góry biegną nad zwierciadłem fali\nKąpać się w blasków różowych pogodzie,\nTuśmy, wygnańcy, ojczyzny wołali,\nNa pełne morze odbijając łodzie -\nA płynąc myślą w mgły przeszłości czarne,\nRwali cyprysy i róże cmentarne.\nWitajcie, płynne otchłanie, swym szumem,\nDokończcie dźwięków wydartych westchnieniem!\nWszak w nieskończoność toniem wraz z tym tłumem\nMar zatraconych za zgasłym promieniem,\nA nieświadomi wybrzeża, gdzie staniem,\nSpoczniem - za nowym czekając świtaniem.\n \n\n\n\n\n\n"}
{"title": "Poeci do publicznoÅ›ci", "text": "\n\n\nZ pokorÄ… nasze pochylamy gÅ‚owy\nPrzed twoim sÄ…dem, o publiko gniewna!\nBo chociaÅ¼ wyrok bezwzglÄ™dnie surowy,\nJednak jest sÅ‚usznym w gruncie, to rzecz pewna;\nI przyznaÄ‡ musim, Å¼e nasz chÃ³r harfowy\nI nasza nuta szpitalno-cerkiewna\nZ caÅ‚ym przyborem schorzaÅ‚ej fantazji\nJest dziÅ› najgorszym rodzajem inwazji.\n\nPo zgasÅ‚ych wieszczach w rÄ™ce sÅ‚abe, drÅ¼Ä…ce,\nWziÄ™liÅ›my lutnie, w ktÃ³rych pieÅ›Å„ czarowna\nSpoczywa w tonÃ³w ubrana tysiÄ…ce,\nBoleÅ›ciÄ… caÅ‚ych pokoleÅ„ wymowna.\nSmutno nam sÅ‚yszeÄ‡ te echa mdlejÄ…ce,\nSmutno nam wiedzieÄ‡, Å¼e ta moc cudowna,\nPotrzÄ…sajÄ…ca niegdyÅ› ludzi tÅ‚umem\nNiezrozumiaÅ‚ym staÅ‚a siÄ™ dziÅ› szumem.\n\nStraszno nam strun tych dotykaÄ‡ natchnionych,\nCo siÄ™ prÄ™Å¼yÅ‚y jako serca Å¼ywe,\nCo miaÅ‚y siÅ‚Ä™ rozbudzaÄ‡ uÅ›pionych\nI smagaÄ‡ biczem umysÅ‚y leniwe;\n\nStraszno nam stanÄ…Ä‡ wobec tych zniknionych,\nRozrzucajÄ…cych piÄ™knoÅ›ci prawdziwe,\nI pieÅ›Å„ podnosiÄ‡ wÅ›rÃ³d gawiedzi sykÃ³w,\nPieÅ›Å„ przygnÄ™bionych wstydem niewolnikÃ³w.\n\nZnamy swÄ… niemoc, wÄ™Å¼a, co nas dÅ‚awi\nI opasuje w swe skrÄ™ty potworne;\nZnamy ten obÅ‚Ä™d, co nas z wolna trawi\nI z piersi dÅºwiÄ™ki dobywa niesforne;\nWiemy, Å¼e Å›mieszni jesteÅ›my, choÄ‡ Å‚zawi,\nI tak bezksztaÅ‚tni, jako mgÅ‚y wieczorne,\nAle uznajÄ…c wszystkie nasze winy,\nChcemy wam zÅ‚ego odsÅ‚oniÄ‡ przyczyny.\n\nJesteÅ›my dzieÄ‡mi wieku bez miÅ‚oÅ›ci,\nWieku bez marzeÅ„, zÅ‚udzeÅ„ i zachwytu,\nObojÄ™tnego na widok piÄ™knoÅ›ci,\nA wiÄ™dnÄ…cego z nudy i przesytu,\nWieku, co wczesnej doczekaÅ‚ staroÅ›ci,\nSam podkopawszy prawa swego bytu,\nWieku, co siÅ‚y strwoniÅ‚ i naduÅ¼yÅ‚,\nNic nie postawiÅ‚, chociaÅ¼ wszystko zburzyÅ‚.\n\nWzroÅ›liÅ›my takÅ¼e wÅ›rÃ³d dziwnego Å›wiata,\nCo siÄ™ zapaÅ‚u i uniesieÅ„ wstydzi,\nCo kaÅ¼dym wzniosÅ‚ym uczuciem pomiata,\nI wszÄ™dzie szuka Å›miesznoÅ›ci i szydzi;\n\nBawi go jeszcze arlekiÅ„ska szata,\nLecz ani kocha, ani nienawidzi!...\nI to jest nasze najwiÄ™ksze przekleÅ„stwo:\nOtaczajÄ…ce nas dziÅ› spoÅ‚eczeÅ„stwo!\n\nJego bezduszna, chÅ‚odna atmosfera\nJuÅ¼ od kolebki duszÄ™ nam otacza,\nDziewiczÄ… barwÄ™ szyderstwem z niej Å›ciera,\nÅ»adnej Å›wiÄ™toÅ›ci marzeÅ„ nie przebacza;\nNic wiÄ™c dziwnego, Å¼e ogieÅ„ zamiera,\nÅ»e siÄ™ fantazja krzywi i wypacza,\nBo tam, gdzie w sercach bezmyÅ›lnoÅ›Ä‡ i biernoÅ›Ä‡,\nKrzewiÄ‡ siÄ™ moÅ¼e jedna tylko miernoÅ›Ä‡.\n\nKaÅ¼da epoka, co ze swego Å‚ona\nWydaÅ‚a pieÅ›ni potÄ™Å¼nej olbrzyma,\nNosiÅ‚a wyÅ¼szej idei znamiona,\nPewien wzÃ³r piÄ™kna majÄ…c przed oczyma,\nI sama byÅ‚a miÅ‚oÅ›ciÄ… natchniona,\nDrÅ¼Ä…ca jak lutnia, ktÃ³rÄ… Å›piewak trzyma,\nI on dlatego wielkim byÄ‡ nie przestaÅ‚,\nÅ»e miaÅ‚ sÅ‚uchaczÃ³w serca za piedestaÅ‚.\n\nOn zbieraÅ‚ tylko marzenia tÄ™czowe,\nKtÃ³re duch ludu z piersi swej wysnuwaÅ‚,\nTylko im polot dawaÅ‚ i wymowÄ™,\nUjmowaÅ‚ w ksztaÅ‚ty i w przyszÅ‚oÅ›Ä‡ posuwaÅ‚;\n\nWiÄ™c kiedy stworzyÅ‚ potÄ™Å¼nÄ… budowÄ™,\nKaÅ¼dy jej wielkoÅ›Ä‡ i prawdÄ™ odczuwaÅ‚,\nBo znalazÅ‚ wszystko tam ubrane w ciaÅ‚o,\nCo w jego piersi niewyraÅºne tlaÅ‚o.\n\nPotrzeba byÅ‚o mÅ‚odzieÅ„czego wieku,\nPeÅ‚nego ognia, wraÅ¼eÅ„ i prostoty,\nWykarmionego na cudownym mleku,\nZbrojnego w wszystkie bohaterskie cnoty;\nPotrzeba byÅ‚o, aÅ¼eby w czÅ‚owieku\nWykwitÅ‚a siÅ‚a nadziemskiej istoty,\nCo dumnym czynem w niebiosa siÄ™ wdziera,\nAÅ¼eby wydaÄ‡ Å›lepego Homera!\n\nPotrzeba byÅ‚o dla niego tych czasÃ³w,\nW ktÃ³rych lud caÅ‚y w pieÅ›ni rozkochany\nSÅ‚uchaÅ‚ jej chciwie wÅ›rÃ³d laurowych lasÃ³w\nI uzupeÅ‚niaÅ‚ wÄ…tek podsÅ‚uchany.\nI kiedy z dÅ‚ugich pokoleÅ„ zapasÃ³w\nSnuÅ‚ siÄ™ poemat wielki, niezrÃ³wnany.\nI gdy bohater i twÃ³rca rapsodu\nZarÃ³wno byli chlubÄ… dla narodu!...\n\nI zawsze w wiekÃ³w minionym pochodzie\nZ duchem spoÅ‚eczeÅ„stw szli Å›piewacy w parze;\nCo zakwitaÅ‚o w ludzkoÅ›ci ogrodzie,\nTo pieÅ›Å„ na swoje przeniosÅ‚a oÅ‚tarze.\n\nGrek hoÅ‚dujÄ…cy jasnych bÃ³stw urodzie\nZnalazÅ‚ swÃ³j liryzm pieszczony w Pindarze,\nA ile ognia tlaÅ‚o w jego Å‚onie,\nTyle rozkosznych brzmieÅ„ w Anakreonie.\n\nTak samo znowu, gdy po nocy dÅ‚ugiej\nÅšwiat siÄ™ odmÅ‚odziÅ‚ wiarÄ… i krwiÄ… nowÄ…,\nGdy barbarzyÅ„skiej ciosami maczugi\nZgruchotaÅ‚ caÅ‚Ä… przeszÅ‚oÅ›Ä‡ posÄ…gowÄ…,\nKiedy cudownie odÅ¼yÅ‚ po raz drugi,\nZ caÅ‚Ä… fantazjÄ… Å›wieÅ¼Ä…, silnÄ…, zdrowÄ…,\nZaraz zaÅ›wieciÅ‚ podwÃ³jnym brylantem,\nWdziÄ™cznym PetrarkÄ… i surowym Dantem.\n\nSzekspir, gdy stanÄ…Å‚ na dramatu szczycie,\nMiaÅ‚ pod nogami wielkÄ… ludzi wrzawÄ™,\nWybuchajÄ…ce namiÄ™tnoÅ›ciÄ… Å¼ycie,\nWielkie gonitwy o miÅ‚oÅ›Ä‡ i sÅ‚awÄ™.\nA Goethe zastaÅ‚ myÅ›l ludzkÄ… w rozkwicie,\nPo zÅ‚ote runo wolnoÅ›ci wyprawÄ™,\nÅ»Ä…dzÄ™ ziszczenia ideaÅ‚Ã³w szczytnych\nI uwielbienie wzorÃ³w staroÅ¼ytnych.\n\nLecz dziÅ› gdzie znaleÅºÄ‡ jaki sztandar wielki,\nKtÃ³ry by porwaÅ‚ maÅ‚oduszne zgraje?\nWszechwÅ‚adnej niegdyÅ› cudÃ³w rodzicielki:\nMÅ‚odzieÅ„czej wiary - Å›wiat juÅ¼ nie wyznaje;\n\nNikt siÄ™ nie zwraca do tej karmicielki,\nCo sercom ludzkim wiecznÄ… mÅ‚odoÅ›Ä‡ daje,\nI nie zostaÅ‚o nic z anielskich wizji,\nPrÃ³cz niedowiarstwa albo hipokryzji.\n\nPiÄ™trzÄ… siÄ™ jeszcze gotyckie Å›wiÄ…tynie\nI wieÅ¼ycami pnÄ… siÄ™ miÄ™dzy chmury,\nI dym kadzideÅ‚ jeszcze w niebo pÅ‚ynie,\nI lud siÄ™ modli zimny i ponury;\nLecz nad tym jÄ™kiem, co bez echa ginie,\nNie ulatuje anioÅ‚ srebrnopiÃ³ry\nI w chore serca pociechy nie leje,\nI chÅ‚Ã³d Å›miertelny z ciemnej nawy wieje...\n\nZabrakÅ‚o wiary, zabrakÅ‚o pÅ‚omienia,\nKtÃ³ry oÅ¼ywiaÅ‚ niegdyÅ› mÄ™Å¼Ã³w dawnych,\nZabrakÅ‚o cudÃ³w, zbrakÅ‚o pokolenia,\nCo cud mieÅ›ciÅ‚o w piersiach w stal oprawnych;\nDzisiaj choÄ‡ widzi m smutne poÅ›wiÄ™cenia,\nChoÄ‡ widzi m ludzi krwiÄ… swÄ… marnotrawnych,\nPrzecieÅ¼ to wszystko tak marnie opada\nJak kwiat, ktÃ³remu wnÄ™trze robak zjada.\n\nMiÅ‚oÅ›Ä‡ ojczyzny?... Ta dziÅ› pustym dÅºwiÄ™kiem,\nCo nie brzmi wcale albo brzmi szaleÅ„stwem;\nNasi mÄ™Å¼owie Å›piÄ…c na Å‚oÅ¼u miÄ™kkiem,\nBijÄ… w dzwon trwogi przed niebezpieczeÅ„stwem,\n\nGdy kto ten wyraz powie z cichym jÄ™kiem,\nI obrzucajÄ… swÃ³j narÃ³d przekleÅ„stwem\nZa to, Å¼e Å›miaÅ‚ siÄ™ targnÄ…Ä‡ na kajdany\nI drgnÄ…Å‚ na chwilÄ™ wÅ‚asnÄ… krwiÄ… oblany.\n\nMiÅ‚oÅ›Ä‡ ojczyzny! To przedmiot zuÅ¼yty\nI pogrzebany z polegÅ‚ym rycerstwem,\nStarannie w trumnie gwoÅºdziami przybity\nI przytrzaÅ›niÄ™ty pleÅ›niÄ… i szyderstwem,\nA nad nim klÄ™czy postaÄ‡ jezuity,\nCo umarÅ‚ego gorszy siÄ™ kacerstwcm\nI lud poucza, Å¼e modna poboÅ¼noÅ›Ä‡ -\nTÄ™ ziemskÄ… miÅ‚oÅ›Ä‡ uwaÅ¼a za zdroÅ¼noÅ›Ä‡.\n\nMiÅ‚oÅ›Ä‡ ojczyzny!... StaroÅ›wieckie tema\nI rdzÄ… grobowca zgryzione ze szczÄ™tem,\nZewszÄ…d mu krzyczÄ… wielkie anatema,\nPokryte sÅ‚odkim Å›wiÄ™toszkÃ³w lamentem;\nWiÄ™c Å¼eby wznawiaÄ‡ rzeczy, ktÃ³rych nie ma,\nTrza byÄ‡ pÃ³Å‚gÅ‚Ã³wkiem albo teÅ¼ studentem\nI z Don Kiszotem bÅ‚Ä…dziÄ‡ po manowcach,\nBy kruszyÄ‡ kopie na spÅ‚oszonych owcach.\n\nA dziÅ› podobna marzeÅ„ wybujaÅ‚oÅ›Ä‡\nJest w naszym Å›wiecie wielce karygodnÄ…,\nNasze powagi widzÄ… w tym zuchwaÅ‚oÅ›Ä‡,\nKtÃ³ra byÄ‡ moÅ¼e w straszne skutki pÅ‚odnÄ…;\n\nPrzyznajÄ… wtedy pieÅ›ni doskonaÅ‚oÅ›Ä‡,\nGdy jest jak oni bezbarwnÄ… i chÅ‚odnÄ…,\nI tak strzyÅ¼onÄ…, jakby ogrÃ³d wÅ‚oski,\nMajÄ…c uciÄ™te i myÅ›li, i gÅ‚oski.\n\nWiÄ™c nie dziw, Å¼e nikt rÄ™kÄ… swÄ… nie siÄ™ga\nPo ten skarb w lutni ukryty ojczystej;\nDla martwych widzÃ³w - martwa to potÄ™ga,\nI moÅ¼e kruszyÄ‡ tylko pierÅ› lutnisty,\nI staÄ‡ zamkniÄ™tÄ…, jak ta czarÃ³w ksiÄ™ga,\nPrzez dÅ‚ugie wieki w ciszy uroczystej,\nPÃ³ki epoka nie nadejdzie nowa,\nGodna odczytaÄ‡ jej cudowne sÅ‚owa.\n\nCÃ³Å¼ wiÄ™cej znaleÅºÄ‡?... SÅ‚awa?... tej nie mamy,\nWszyscy mniej wiÄ™cej jesteÅ›my niesÅ‚awni\nI nosim znaczne na honorze plamy;\nPod kaÅ¼dym wzglÄ™dem zawsze niepoprawni,\nO czystÄ… wielkoÅ›Ä‡ zwykle maÅ‚o dbamy\nI wtenczas wÅ‚aÅ›nie jesteÅ›my zabawni,\nGdy siÄ™ stroimy w kawaÅ‚ek Å‚achmanu,\nCo siÄ™ nazywa dziÅ› rozumem stanu.\n\nTen rozum stanu -wynalazek zÅ‚oty!\nLepszy niÅ¼ jaki pÅ‚aszcz nieprzemakalny;\nPod nim bezpiecznie moÅ¼na szydziÄ‡ z cnoty\nI podkopywaÄ‡ przesÄ…d idealny,\n\nMoÅ¼na ojczyÅºnie rÃ³Å¼ne czyniÄ‡ psoty\nI Å‚uk w nagrodÄ™ dostaÄ‡ tryumfalny,\nBo on zasÅ‚oniÄ‡ zdoÅ‚a kaÅ¼dÄ… sprzecznoÅ›Ä‡,\nWszelki egoizm, wszelkÄ… niedorzecznoÅ›Ä‡.\n\nIstny talizman, ktÃ³ry dobre wrÃ³Å¼ki\nRoznoszÄ… same jako pÅ‚Ã³d krajowy\nI polskiej szlachcie kÅ‚adÄ… pod poduszki,\nA ta siÄ™ naraz budzÄ…c z bÃ³lem gÅ‚owy,\nNa suchych wierzbach umie szczepiÄ‡ gruszki\nI cyceroÅ„skiej nabiera wymowy.\nTak wiÄ™c bez pracy, nauk i zachodu\nKraj siÄ™ zapeÅ‚nia gwiazdami narodu.\n\nPrzedmiot gotowy dla wieszczÃ³w przyszÅ‚oÅ›ci,\nBÄ™dzie go moÅ¼na w gÅ‚adkie rymy wÅ‚oÅ¼yÄ‡\nI parafialne pozbieraÄ‡ wielkoÅ›ci,\nI epopejÄ™ narodowÄ… stworzyÄ‡,\nCo pozostanie IliadÄ… Å›miesznoÅ›ci;\nLecz my nie pragniem owej chwili doÅ¼yÄ‡\nI wolim raczej na swych lutniach drzymaÄ‡,\nNiÅ¼ prÃ³Å¼ny pÄ™cherz powietrzem nadymaÄ‡.\n\nCÃ³Å¼ wiÄ™c zostaje?... PieÅ›ni erotyczne?\nAle i dla tych braknie w Å›wiecie wzorÃ³w,\nPogasÅ‚y w piersiach ognie romantyczne,\nPeÅ‚ne Å›wietnoÅ›ci i piÄ™knych kolorÃ³w,\n\nA miÅ‚oÅ›Ä‡ cierpi suchoty chroniczne\nI potrzebuje pomocy doktorÃ³w,\nCo podtrzymujÄ… jej zbyt wÄ…tÅ‚e Å¼ycie\nPrzez rÃ³Å¼nych Å›rodkÃ³w drastycznych uÅ¼ycie.\n\nNasze anioÅ‚y i nasze kobiety\nSÄ… w sentymenta ubrane po kostki,\nLubiÄ… poezjÄ™ zajadaÄ‡ na wety\nI lubiÄ… takÅ¼e bawiÄ‡ siÄ™ w miÅ‚ostki.\nKtÃ³Å¼ by wyliczyÅ‚ ich wszystkie zalety?\nJednej im tylko brak jeszcze drobnostki -\nPrawdy w uczuciu... Lecz to rzecz zbyteczna,\nNiemodna dzisiaj - nawet niebezpieczna...\n\nTym, czym sÄ… teraz, nie wzniecÄ… tej walki,\nCo siÄ™ toczyÅ‚a koÅ‚o murÃ³w Troi;\nÅ»adna nie zginie z rÄ…k swojej rywalki,\nÅ»adna siÄ™ losÃ³wJulietty nie boi,\nBo kaÅ¼da z wdziÄ™kiem norymberskiej lalki\nW balowej sukni na wystawie stoi\nI z pochylonÄ…, rozmarzonÄ… gÅ‚Ã³wkÄ… -\nCzeka na kupca, co pÅ‚aci gotÃ³wkÄ….\n\nA Romeowie nasi nowoczeÅ›ni -\nSÄ… jak z Å¼urnalu wyciÄ™te figurki;\nTacy bezduszni, tacy bezcieleÅ›ni,\nÅ»e z nich zaledwie zostaÅ‚y tuÅ¼urki,\n\nKtÃ³re do taktu salonowej pieÅ›ni\nSkaczÄ… kadryle, walce i mazurki,\nWzdychajÄ…c przy tym od czasu do czasu\nDo diamentÃ³w, gazy i atÅ‚asu.\n\nKrew tam nie kipi purpurowym warem\nI nie upiÄ™ksza ciaÅ‚ swoim szkarÅ‚atem,\nZmysÅ‚y namiÄ™tnym nie owiane czarem\nNie zakwitajÄ… egzaltacji kwiatem;\nA to, co wschodzi, jest tak zwiÄ™dÅ‚em, starem,\nTak ariekiÅ„skiem i tak karÅ‚owatem,\nÅ»e moÅ¼e sÅ‚uÅ¼yÄ‡ na pastwÄ™ dewotkom,\nCo siÄ™ poboÅ¼nym poÅ›wiÄ™cajÄ… plotkom.\n\nAle dla pieÅ›ni nie ma tam oparcia:\nTyle tam ziarna, co w pustym orzechu.\nTe straszne dzisiaj czuÅ‚ych serc rozdarcia\nNa drugi tydzieÅ„ gojÄ… siÄ™ w poÅ›piechu;\nDo tragicznego zanim przyjdzie starcia,\nCaÅ‚a tragedia koÅ„czy siÄ™ na Å›miechu,\nSkÄ…d i poezja nasza nosi znamiÄ™,\nÅ»e jest szyderczÄ…, gdy uczuÄ‡ nie kÅ‚amie.\n\nTrudno wymagaÄ‡, by na takiej roli\nWytrysÅ‚a natchnieÅ„ prawdziwych obfitoÅ›Ä‡;\nTrudno geniuszu Å¼Ä…daÄ‡ aureoli\nTu, gdzie siÄ™ tuczy sama pospolitoÅ›Ä‡,\n\nI trudno miÅ‚oÅ›Ä‡ Å›piewaÄ‡ wÅ›rÃ³d swawoli,\nCo budzi tylko wzgardÄ™ albo litoÅ›Ä‡.\nTrudno, ach! Å¼Ä…daÄ‡ dziÅ› Anakreona,\nKiedy Å›wiat caÅ‚y na bezkrwistoÅ›Ä‡ kona...\n\nPotrzeba Å›miaÄ‡ siÄ™ wiÄ™c na rÃ³wni z wami\nI razem z wami nad przepaÅ›ciÄ… plÄ…saÄ‡;\nPotrzeba kryÄ‡ siÄ™ ze swoimi Å‚zami\nI z wÅ‚asnych uczuÄ‡ gÅ‚oÅ›no siÄ™ natrzÄ…saÄ‡,\nKarmiÄ‡ siÄ™ co dzieÅ„ skandalem, plotkami,\nRÃ³Å¼owaÄ‡ twarze i przechodniÃ³w kÄ…saÄ‡,\nWszystko szlachetne zdeptaÄ‡, sponiewieraÄ‡,\nPotrzeba Å›miaÄ‡ siÄ™... Å›miaÄ‡ siÄ™ i umieraÄ‡...\n\nJeÅ›li nas teraz potÄ™piÄ‡ pragniecie,\nZa nasze niemoc, nasze niedoÅ‚Ä™stwo,\nZa rozrzucone poetyczne Å›miecie,\nZa skoszlawione pieÅ›ni czarnoksiÄ™stwo,\nGodzim siÄ™ na to... PotÄ™pcie, gdy chcecie;\nPrzy was jest sÅ‚usznoÅ›Ä‡, przy was jest zwyciÄ™stw\nLecz tÄ™ rozwaÅ¼cie smutnÄ… okolicznoÅ›Ä‡:\nTacy poeci, jaka jest publicznoÅ›Ä‡!\n\n28 grudzieÅ„ 1869\n \n\n\n\n\n\n"}
{"title": "Posyłam kwiaty", "text": "\n\n\nPosyłam kwiaty - niech powiedzą one\nTo, czego usta nie mówią stęsknione!\nCo w serca mego zostanie skrytości\nWiecznym oddźwiękiem żalu i miłości.\n\nPosyłam kwiaty - niech kielichy skłonią\nI prószą srebrną rosą jak łezkami,\nMoże uleci z ich najczystszą wonią\nWyraz drżącymi szeptany ustami,\nMoże go one ze sobą uniosą\nI rzucą razem z woniami i rosą.\n\nSzczęśliwe kwiaty! Im wolno wyrazić\nWszystkie pragnienia i smutki, i trwogi\nIch wonne słowa nie mogą obrazić\nDziewicy, choć jej upadną pod nogi;\nWzgardą im usta nie odpłacą skromne,\nNajwyżej rzekną: \\\\\"słyszałam - zapomnę\\\\\".\n\nSzczęśliwe kwiaty! mogą patrzeć śmiele\nI składać życzeń utajonych wiele,\nI śnić o szczęściu jeden dzień słoneczny...\nZanim z tęsknoty uwiędną serdeczniej\n\n\n \n\n\n\n\n\n"}
{"title": "Powrót do domu", "text": "\n\n\nWśród cichej nocy do wioski, co w dole\nPonad srebrzystym rzucona strumieniem,\nZdążał podróżny i witał westchnieniem\nWysmukłe, z dala widzialne topole.\nChociaż zmęczony, przyspieszał wciąż kroku,\nJakby przypuszczał, że mu sił nie stanie,\nI całą duszę umieścił w swym wzroku\nNa pierwsze, długie, łzawe powitanie.\nŚwiadomy drogi, przez lasek brzozowy\nZbiegł na dół ścieżką i zniknął w olszynie,\nAż stanął wkrótce na mostku przy młynie,\nSłuchając jego z bocianem rozmowy.\n\nCo mu powiedział bocian i młyn stary\nSwoim klekotem płynącym po rzeczce?\nJakie obudził wspomnienia i mary\nTen głos dwóch starców w nieustannej sprzeczce?\nNie wiem - lecz silniej pobladły mu lica\nW srebrzystym świetle bladego księżyca,\nI boleść w niemej utopił zadumie,\nSzukając wspomnień w śpiewnym rzeczki szumie..\n\nWiatr mu z bliskiego przynosił ogrodu\nZnajomych kwiatów woń pamiętną, miłą...\nI zaczął marzyć jak niegdyś za młodu,\nJak gdyby w życiu nic się nie zmieniło -\nI cała przeszłość stanęła tak żywa,\nSkupiona w jednym tęczowym obrazku -\nI pierzchłe złotej młodości ogniwa\nNabrały teraz nieznanego blasku.\nCichego szczęścia najmniejsze wypadki,\nJasnym płomieniem świecące ognisko,\nI te najsłodsze pocałunki matki,\nI drugie również anielskie zjawisko,\nWszystko to widział w dziwnej mgle niebieskiej,\nJak poplątane cudne arabeski.\n\nWydarł się wreszcie tej widzeń ponęcie,\nCo pieszcząc serce, krwawi je zarazem,\nZwrócił się spiesznie na drogi zakręcie,\nA twarz się znowu powlokła wyrazem\nOwej spokojnej, bezbrzeżnej boleści,\nCo się niczego już w świecie nie lęka\nI żadnej w sobie nadziei nie mieści.\nDalej za młynem stała Boża męka,\nNa skrzyżowaniu drożyn pochylona,\nI wyciągnęła czarne swe ramiona\nZ błogosławieństwem ponad ciche pole,\nPatrząc z miłością na ludzką niedolę.\nMinął ją z wolna, pochyliwszy głowy,\nI poszedł prosto na cmentarz wioskowy.\n\nTopole, brzozy i wierzby płaczące\nWieńczyły miejsce spoczynku dokoła,\nSchylając swoje zadumane czoła,\nJakby piastunki do snu śpiewające.\nTam pod ich strażą rozsiadły się wzgórza,\nGdzieniegdzie w czarne ubrane krzyżyki;\nGdzieniegdzie polna wczołgała się róża\nLub zielsko bujne, lub też krzaczek dziki.\n\nW milczeniu stąpał wśród mogił podróżny,\nBojąc się przerwać uroczystej ciszy -\nNadstawiał ucha na każdy szmer próżny,\nJakby przypuszczał, że jeszcze usłyszy\nGłos, co go wołać zacznie po imieniu;\nZ bijącym sercem przed siebie spoglądał,\nJakby na jasnym księżyca promieniu\nJaki cień drogi jeszcze ujrzeć żądał.\n\nLecz nic nie było słychać - prócz tych szmerów,\nCo się być zdają nadziemskich eterów\nFalistym drżeniem i spływają w pieśni,\nGdy je noc ujmie w dźwięk i ucieleśni;\nI nic nie widać - prócz tej gry znikomej\nDrżącego światła i przelotnych cieni,\nKtóra na fali powietrza ruchomej\nNiepewne kształty rysuje w przestrzeni,\nI z krzyżów, krzewów i głazów cmentarza\nCoraz to nowe widziadła wytwarza.\n\nLecz ujrzał za to w księżycowym blasku\nWśród innych mogił kamienny grobowiec.\nSpojrzawszy - przykląkł na ziemię wędrowiec\nI złożył głowę na wilgotnym piasku,\nI przytulony do zimnego głazu\nLeżał bez ruchu, życia i wyrazu.\n\nŁza mu z suchego nie pociekła oka,\nAni też jękiem nie drżała pierś pusta -\nModlitwy nawet nie szeptały usta -\nBo wszystko boleść stłumiła głęboka,\nRzucając sercu, co padło zranione,\nNieprzytomności i szału zasłonę.\n \n\n\n\n\n\n"}
{"title": "Powrót piosenki", "text": "\n\n\nPiosnka, którą ukochana\nZwykła była mi nucić,\nPiosnka dawno zapomniana\nPrzyszła sen mój zakłócić.\n\nJej melodia staroświecka,\nZapomniana od dawna,\nMiała w sobie uśmiech dziecka,\nA w łzę była oprawna.\n\nSkąd się wzięła dziś na nowo\nW sercu moim, któż zgadnie?\nAle słyszę ton i słowo,\nCo mi dźwięczy tak ładnie.\n\nJeśli piosnki jak skowronki\nOdlatują z jesienią,\nA wracają znów na łąki,\nGdy się z wiosną zielenią -\n\nTo piosenki tej przybycie\nI jej tchnienie miłosne\nMoże wróżyć nowe życie,\nPrzebudzenie i wiosnę.\n\nJeśli piosnki są, ach! tylko\nWłasnym cieniem człowieka,\nCo tak duży ranną chwilką,\nZ biegiem słońca ucieka -\n\nA do dawnej wraca miary,\nKiedy słońce już nisko,\nTo ten powrót piosnki starej\nMoże wróżyć noc bliską.\n\n15 luty 1870\n \n\n\n\n\n\n"}
{"title": "Powój", "text": "\n\n\nNiejedna wesoła piosenka,\nW wiosenne wieczory lub ranki,\nWybiegła z tego okienka,\nStrojnego w białe firanki.\n\nI śmiechu srebrnego kaskada,\nAch, nie raz! z owego sąsiada\nSpłynęła z okna sąsiada\nPo wiotkich splotach powoju.\n\nNatenczasa nja byłem studentem,\nI boski zajmował mnie Plato,\nI nad niejednym fragmentem\nŚlęczałem zimę i lato.\n\nMyślałem, pracując tak pilnie\nI pisząc uczone rozprawy,\nŻe się dorobię niemylnie\nWiedzy, znaczenia i sławy.\n\nZły sąsiad, zły sąsiad był ze mnie!\nSiedziałem jak więszień za kratą,\nI kląłem w duchu tajemnie\nSąsiadkę, piosnki i lato.\n\nI nigdym nie patrzył w okienko,\nChoć nieraz w niedzielę lub święto\nMignęła białą sukienką\nW powoju kwiaty upiętą.\n\nNa próżno wesoła figlarka\nRzucała do okna mi kwiatki:\nBrałem do ręki lutarka,\nStrzegąc się psotnej sąsiadki.\n\nDziś znowu po trudach i znoju,\nPo wielu minionych już klatach,\nMieszkam w tym samym okoju,\nI myślę czasem o kwiatach.\n\nNie myślę już więcej o sławie\nW tej biednej izdebce pod dachem,\nLecz patrzę w okno ciekawie,\nPojąc się wiosny zapachem.\n\nDaremnie wyglądam, daremnie!\nDziś nic mi spokoju nie skłóci;\nJa jednak wzdycham tajemnie,\nCisza mnie gniewa i smuci.\n\nAch, teraz już puste okienko!\nI nie ma w nim białych firanek:\nNikt mnie nie wabi piosenką\nW majowy wieczór lub ranek.\n\nI śmiechu nie słychać srebrnego,\nI wszystko już leży w ruinie,\nJa wzdycham, sam nie wiem czego,\nMyśląc o psotnej dziewczynie.\n\nZaginął ślad mojej sąsiadki,\nI tylko zwieszony kapryśnie\nPowój przynosi mi kwiatki,\nDo okna geałtem się ciśnie.\n\nI motyl przyleci czasami\nPić słodycz z jasnego kielicha;\nA ja się patrzę ze łzami,\n\"Gdzie ona?\" pytam go z cicha.\n\nWspomnienie przeszłości pierś tłoczy\nAż wreszcie żalami wybucha;\nA motyl patrzy m w oczy,\nNa kwiatach siedzi i słucha.\n\nI szemrze, miód pijąc z kielicha:\n\"Wszak mogłeś i kochać i marzyć?\nKto napój szczęścia odpycha,\nTen nie ma prawa się skarżyć!\"\n \n\n\n\n\n\n"}
{"title": "Pożegnalne słowo", "text": "\n\n\nO drogę moję pytasz się i zżymasz,\nŻe ta wykracza poza słońc twych sfery.\nNie chcę cię łudzić; widzisz: jestem szczery,\nNie pójdziesz za mną, lecz mnie nie powstrzymasz.\nGdzie świat mój? słońce? gdzie jest moja meta?\nMoże meteor błędny, nie kometa,\nChwilę nadziemskie olśniwszy etery,\nZgasnę w ciemnościach, więc imię me wymaż\nZ listy twych bratnich planet, co bez końca\nKręcić się będą koło swego słońca.\nMoże kataklizm straszny mnie tam wiąże\nZ nieznajomego biegunami świata,\nMoże fatalizm pcha mnie, a zatrata\nJedynym kresem, do którego dążę;\nNa cóż mi wiedzieć, gdy wytknięta droga?\nA resztę zdałem na los czy na Boga.\n\nJam już zmęczony tą ciągłą gonitwą,\nW której co chwila duch mój łamał skrzydła,\nNic mogłem niebios przejednać modlitwą,\nA Syzyfowa praca mi obrzydła;\nNie chcę już ducha okiełznać w wędzidła\nk niesfornego rumaka przed bitwą,\nBy zwyciężonym powrócić z wyłomu,\nUnosząc hańbę do pustego domu.\n\nAch! w tej bezbrzeżnej pustyni dla ducha\nNie ma gdzie widzeń swoich ucieleśnić!\nWięc chociaż serce jak wulkan wybucha,\nSamotne musi wieczność gniewu prześnić\nI do grobowców przywyknąć milczenia,\nNim znajdzie w prochach ciszę zakończenia.\n\nWolę więc, pełen pogardy i wstrętu,\nOdwrócić moje obłąkane oczy -\nOd tego lądu próżnego lamentu,\nOd tej przyszłości, którą robak toczy,\nI zapatrzony w mój ideał biały,\nStać jako posąg na ból skamieniały.\n\nA kiedy słońce gasnące oświeci\nOstatni dzień mych marzeń i upadek,\nSam swojej hańby i rozpaczy świadek,\nW milczącą przepaść duch się mój rozleci\nI nie zostawi dla was nic po sobie,\nCo byście mogli lżyć litością w grobie.\n\n19 maj 1868\n\n\n\n\n\n\n"}
{"title": "Preludium", "text": "\n\n\nJuż niejeden obraz miły\nCiemne widma zasłoniły\nI niejeden ślad zatarły,\nŚlad przeszłości obumarłej.\n\nŁzy, uśmiechy, kwiatów wieńce,\nPragnień ognie i rumieńce,\nSny miłości, szczęścia, chwały\nJuż się w drodze rozsypały...\nPozostały za mną w tyle\nNa rozdrożach - lub mogile.\n\nLecz choć wszystko pierzchło, znikło,\nSerce kochać nie odwykło,\nI młodzieńczych natchnień chwila\nJeszcze duszę wciąż zasila;\nJeszcze czystym światłem błyska\nPrzez mgły ciemne i zwaliska,\nI w ten życia wieczór szary\nRzuca wspomnień cudne mary.\n\nWciąż młodości wiara żywa\nPozrywanych snów ogniwa\nW idealny wieniec splata\nI wskazuje piękność świata.\n\nWięc znów oczy mam zwrócone\nNa jaśniejszą życia stronę,\nZnów odczuwam - to, co piękne,\nZnów przed śpiewnym głosem mięknę\nI swych wspomnień mary blade\nZnów z miłością na pierś kładę;\nA gdy serce drży boleśniej,\nTo przerabiam łzy na pieśni.\n \n\n\n\n\n\n"}
{"title": "Przebudzona", "text": "\n\n\nSłonko majowe\nZe snu już wstaje,\nWe mgłach różowe\nWyzłaca gaje,\nPrzez chmur koronkę\nPatrzy ciekawie,\nBiegnie przez łąkę\nKąpać się w stawie,\nPromyki drżące\nPo drzewach wiesz\nI budzić śpiące\nKwiatki pospiesza;\nUkradkiem, z cicha,\nPączki rozwija,\nI w lot z kielicha\nRosę wypija.\n\nO, ileż blasku!\nJakże uroczo!\nW pobliskim lasku\nPtaszki szczebioczą.\nA z tego drzewa,\nCo pod onami,\nSłowiczek śpiewa\nPieśń nad pieśniami.\nPiosenka płynie\nDalekim echem,\nChaty w dolinie\nWtórzą jej śmiechem,\nWszystko się budzi,\nDo zajęć wraca:\nOżywia ludzi\nRadość i praca.\n\nI w sercu moim\nCoś się zbudziło,\nDrży niepokojem\nDziwnie a miło:\nJakieś zachcenia,\nNowe, nieznane,\nNajsłodsze brzmienia\nBlaski różane\nW serce się leją\nI pierś podnoszą\nNiby nadzieją,\nNiby rozkoszą...\nI coś mnie drażni,\nCzegoś wyglądam,\nLecz najwyraźniej\nNie wiem, co żądam.\nChciałabym zrzucić\nPostać dziewczyny,\nLecieć i nucić\nJako ptaszyny,\nPo brzóz zwiedzonych\nGałązkach pląsać,\nZ listków zielonych\nRosę otrząsać.\nW przelocie, szybko,\nMuskać strumienie,\nI srebrnym rybkom\nNieść pozdrowienie,\nI ponad ola\nI ponad laski,\nLecieć, gdzie wola -\nW różowe blaski,\nCoraz ku górze,\nWyżej i dalej,\nTonąć w lazurze,\nW powietrznej fali...\n\nChciałabym potem\nZakwitnąć różą,\nPod drzew namioetm\nPachnącą, dużą,\nStrojną w szkarłatyu\nI wdzięk niezwykły,\nBy wszystkie kwiaty\nGasły i nikły,\nBy słowik mały,\nSkryty w gęstwinie\nMoje pochwały\nŚpiewał jedynie.\n\nZnaleźć bym rada\nÓw pierścień złoty,\nCo to posiada\nDziwne przymioty,\nI w nadzwyczajne\nKształty nas zmienia,\nI wszystkie tajne\nSpełnia życzenia.\n\nAle goręcej\nJeszczebynm chciała\nZnaleźć coś więcej...\nCobym kochała:\nNiby człowieka,\nNiby anioła,\nCo mnie z daleka\nW snach moich woła.\nChciałabym jego\nZnaleźć przy boku\nZapatrzonego\nZ miłością w wzroku,\nRączki serdecznie\nPodać mu obie\nI mieć go wiecznie,\nWiecznie przy sobie...\nChodzić i gwarzyć\nWśród drzew warkoczy,\nI słodko marzyć\nPatrząc się w oczy,\nI całą jasność\nI piękność ziemi\nZabrać na własność\nSercami swymi,\nI skryć w błękicie\nWszystko radosne...\nI całe życie\nZamienić w wiosnę.\n \n\n\n\n\n\n"}
{"title": "Przed jutrem", "text": "\n\n\nTrudno bez żalu patrzeć na zagładę\nDawnych form bytu, do których przywykły\nOczy i serca, tak zatrzymać rade\nNa fali czasu cień przeszłości nikły.\n\nTrudno nie boleć widząc, jak zamiera\nTo, z czym za młodu byliśmy związani...\nJak naszych uczuć, naszych dążeń sfera\nPowoli w ciemnej nurza się otchłani.\n\nLecz boleść nasza z dniem się kończy naszym\nI pośród świata długo nie zagości -\nI rozpaczliwą skargą nie odstraszym\nTryumfalnego pochodu przyszłości.\n\nPrzyszłość ma prawa silniejsze i przed nią\nUstąpić musi teraźniejszość zwiędła,\nChociaż chce chwilę przedłużać poprzednią\nI trwać w postaci, w jaką się oprzędła.\n\nPróżno się czepia obumarłych tkanek\nI w nich kształt przyszły więzić się wysila -\nZ martwej powłoki w nowy życia ranek\nPrzyszłość na skrzydłach wyleci motyla.\n\nŚwiat zrzucić korę zbutwiałą pospiesza,\nBo ją rozsadza młoda, silna zieleń\nNie narodzonych niezliczona rzesza\nZ niecierpliwością czeka chwili wcieleń.\n\nNowe uczucia, myśli, ideały,\nNowe kierunki, nowe formy istnień\nĆwiartują łona, co je zrodzić miały,\nAby przyspieszyć dzień urzeczywistnień.\n\nCi, którzy patrzą na dzisiejszy przełom\nPod nowych haseł i dążności wodzą,\nMuszą złorzeczyć bezlitosnym dziełom,\nKtórymi dzieci w pierś macierzy godzą.\n\nMusi ich trwożyć ten szalony zamach,\nKtóry pozornie zrywa wszystkie węzły\nI w zacieśnionych nie mieści się ramach\nPojęć, co w martwym zastoju uwięzły.\n\nA przecież cała ta burzliwa siła\nTo zawsze tylko ciąg przeszłości dalszy -\nW jej łonie dawno jako zaród tkwiła,\nPragnąc osiągnąć rozwój doskonalszy.\n\nWięc choć się zwraca przeciw swej macierzy\nI straszy ojców swym potwornym licem,\nDo pnia pokoleń wspólnego należy\nI dawnych prądów prawym jest dziedzicem.\n\nGdy się na światło dobędzie z ukrycia,\nSpadnie z niej kształtów pierwotnych ohyda -\nI pojednana z warunkami życia\nŚwieża latorośl świeże kwiaty wyda.\n\nI to, nad czego boleliśmy stratą,\nZnów odświeżonym zajaśnieje bytem,\nŁącząc przeszłości spuściznę bogatą\nZ nowych porywów młodzieńczym rozkwitem.\n \n\n\n\n\n\n"}
{"title": "Przeminął czas", "text": "\n\n\nPrzeminął czas! przeminął czas\nTęczowej cudów powieści,\nJuż opustoszał święty las\nI czarów w sobie nie mieści.\n\nJuż w nim nie mieszka żaden bóg.\nFaun płochy ani Driada.\nNa skrzyżowaniu ciemnych dróg\nŻadne już widmo nie siada.\n\nZaklęty zamek poszedł w dym.\nPostrachu więcej nie szerzy...\nA Meluzyna głosem swym\nNie wabi błędnych rycerzy.\n\nJuż czarodziejski prysnął krąg,\nSerc widzeniami nie pieści -\nWyrwał się nagle z ludzkich rąk\nGeniusz cudownych powieści!\n* * *\nPrzeminął czas! przeminął czas\nRapsodów sławy i miecza.\nZmalały pieśni pośród nas\nI pierś zmalała człowiecza!\n\nWolności także zamarł śpiew:\nNie ma skrzydlatej husarii,\nCo za ojczyznę lała krew\nPadając z imieniem Marii.\n\nA bohaterstwa jasny cud,\nCo niegdyś blasków lśnił tęczą,\nDzisiaj wyklina biedny lud\nŻelazną ściśnion obręczą.\n\nNiezrozumiałym już się stał\nOrężny szczęk epopei\nDla znikczemniałych, smutnych ciał\nBez męstwa i bez nadziei.\n* * *\nPrzycichła pieśń i kona już\nNie budząc żadnego echa;\nPróżno się czepia zwiędłych róż,\nNa próżno w łzach się uśmiecha.\n\nPróżno na grobach w cichą noc\nSkarży się smutna i blada;\nStraciła dawną swoją moc,\nSercem człowieka nie włada.\n\nOn się już wyrzekł złotych mar,\nJasnego zaparł królestwa\nI nieśmiertelny ducha dar\nW otchłanie strącił nicestwa.\n\nI runął cały wielki gmach,\nWzniesiony wiarą pokoleń;\nZostała nędza, niemoc, strach\nI ojców spróchniała goleń.\n* * *\nLecz błyśnie dzień! Lecz błyśnie dzień,\nW którym duch ludzki na nowo\nOżywi zeschły życia pień\nGirlandą kwiecia różową.\n\nI z prochu, w który dziś się wpił\nNa dawnych marzeń ruinie,\nZaczerpnie zapas twórczych sił\nI znowu w niebo popłynie.\n\nA ideału jasny kwiat\nZ zbutwiałych obrany liści\nNapełni znowu wonią świat,\nZakwitnie pełniej i czyściej.\n\nI żywych natchnień złota nić\nPrzewiąże prawdy zdobyte:\nCo nieśmiertelne musi żyć,\nChoć zmienia kształty zużyte.\n* * *\nA wtenczas pieśń powstanie znów,\nCudowną moc swą odświeży\nI z labiryntu ciemnych snów\nNa światło dzienne wybieży.\n\nRozpostrze tęczę rajskich farb\nI nowe jutrznie zapali,\nNajczystszy ludzkich natchnień skarb\nNa śpiewnej unosząc fali...\n\nI nieśmiertelną życia treść\nDobędzie z prochu i kału\nI rzeczywistość zdoła wznieść\nZa sobą do ideału.\n\nA bohaterstwo dawnych dni\nUświęci w walce ostatniej,\nGdzie miłość zmaże plamy krwi\nI uścisk zwycięży bratni.\n \n\n\n\n\n\n"}
{"title": "Przestroga", "text": "\n\n\nTy, lube dziewczę, masz duszę tkliwą,\nCo się pięknością wszelką zachwyca,\nJednak ci radzę: chcesz być szczęśliwą -\nTo za mąż idź za szlachcica!\n\nPoetycznego nie bierz kochanka!\nPoezja w życiu - to ból i troski;\nTy przede wszystkim jesteś szlachcianka,\nTrzeba ci z mężem i wioski.\n\nBardzo rozsądnie robi twa matka,\nŁamiąc kaprysik twój idealny...\nMiłość - to jakaś ciemna zagadka,\nMajątek - ten jest widzialny!\n\nPrzeminie wiosna rozkosznych wrażeń\nI sny przeminie, którymi żyjesz,\nI śmiać się będziesz z dziecinnych marzeń,\nSkoro troszeczkę utyjesz!\n\nI będziesz wdzięczna swej matce potem,\nNa bal w poczwórnej jadąc karecie,\nŻeś zaślubiła worek ze złotem,\nDawszy odkosza poecie.\n \n\n\n\n\n\n"}
{"title": "Przychodzisz do mnie", "text": "\n\n\nPrzychodzisz do mnie, nie mówisz nic,\nLecz ukazujesz swe rany,\nŚmiertelną bladość zmartwiałych lic\nI całun krwią twą zbryzgany!\n\nZatapiasz we mnie żałosny wzrok,\nCo w pierś mi wbija swe ostrze,\nAż grozę śmierci, nicestwa mrok\nNade mną wkoło rozpostrze.\n\nW duszę mi spływa rozpacz i wstyd,\nI cała konania męka...\nI potępieńców ściga mnie zgrzyt...\nI serce z bólu mi pęka!\n \n\n\n\n\n\n"}
{"title": "Przyjście Mesjasza", "text": "\n\n\nLud czekający na swego Mesjasza\nNie zwróci oczu na dziecinę małą \nI do biednego nie zajrzy poddasza;\nMniema, że zbawcę, którego czekało\nTyle pokoleń, ujrzy ziemia nasza\nOd razu ziemską okrytego chwałą,\nJak na wojsk czele niewiernych rozprasza —\nMniema, że wszystko będzie przed nim drżało.\nŻe nawet głowy ugną się książęce,\nZdając mu władzę nad światem...\nWięc jeśli usłyszy, że się narodził w stajence\nI że mędrcowie dary mu przynieśli,\nPyta ze śmiechem: „Jak to? ten syn cieśli\nMa rządy świata ująć w swoje ręce?\"\t\n\n\n\n\n\n"}
{"title": "Publiczność do poetów", "text": "\n\n\nWiecznie śpiewacie na tę samą nutę!\nŚpiewacie rozpacz dziką i bezbrzeżną,\nSerca przedwczesną goryczą zatrute\nI melancholie mglistą a lubieżną,\nSenne miłoście szpilkami przekłute,\nRany zadane jedną rączką śnieżną,\nI omijacie skrzętnie każdą radość -\nStrojąc się w duchów księżycową bladość.\n\nPo tysiąc razy te same westchnienia\nŚlecie do oczu niebieskich lub czarnych,\nDo drobnej nóżki, krągłego ramienia\nI różnych kształtów mniej lub więcej zdarnych\nI umieracie jak Tantal z pragnienia,\nPełni poświęceń i bohaterstw marnych,\nA choć się który czasem w rymie potknie,\nTo jednak lubej ręką swą nie dotknie.\n\nZawsze ach ona! z tą twarzyczką cudną\nSerca wam bierze na straszne tortury;\nSpojrzy się... przeżyć jej spojrzenie trudno!\nOdwróci oczy... świat się kryje w chmury\n\nWszystko stracone, ona jest obłudną -\nDokoła ciemność i smutek ponury!\nI nie zostaje nic... o srogi losie!\nJak ginąć w mękach na sonetów stosie.\n\nWiecznie te same klęski bezprzykładne\nI te piękności boskie, nadzwyczajne,\nTe bujne włosy, te ruchy układne,\nRóżane usta, słodkie, życiodajne,\nTe oczy pełne miłości a zdradne,\nKtóre wyczerpał brylantowy Heine,\nTe brwi, te rzęsy, te perłowe ząbki,\nTe kwiaty w włosach i szat białe rąbki.\n\nI pełno wszędzie słów pieszczonych szmeru,\nCo płyną jako śpiewne wodospady,\nI pełno woni zbyt słodkiej eteru,\nPełno lamentów, zniszczenia, zagłady,\nZmarnowanego życia i papieru,\nI potępieńców pośmiertnej biesiady...\nCo wszystko snuje się z jednego wątka,\nZ kapryśnej pozy ładnego dziewczątka.\n\nDosyć już mamy tych rozkoszy dreszczów\nI tych uśmiechów niby ironicznych,\nBladych księżyców, mgły i krwawych deszczów,\nNiezrozumiałych potęg demonicznych;\n\nDosyć już mamy tych łabędzich wieszczów,\nKtórzy konają w bólach ustawicznych,\nI tych ubóstwień, rozanieleń, szataństw,\nI tym podobnych rymowych szarlataństw!\nCo nam do tego, że wam bohaterki\nPrzysięgną miłość, a potem was zdradzą?\n\nZapewne są to dość znaczne usterki,\nLecz wartoż za to świat malować sadzą?\nI wulkaniczne puszczać fajerwerki,\nCo się nikomu na nic nie przydadzą?\nWarn się to piękne zdaje w waszym rymie,\nA my się za to musi m krztusić w dymie.\n\nMiłość jest piękną bez wątpienia rzeczą\nI ma w poezji stare jak świat prawa -\nLecz trzeba, żeby miała twarz człowieczą,\nŻeby tryskała życiem jej postawa:\nŚmieszną się staje, gdy ją okaleczą\nI kiedy wyjdzie wybladła i krwawa.\nCo by ach! na to Afrodytę rzekła,\nGdyby widziała was i wasze piekła!\n\nNie zrozumiałaby zapewne wcale,\nŻe przemawiacie miłości językiem,\nWidząc was w jakimś Orestowym szale,\nZ spojrzeniem błędnem, pochmurnem i dzikiem,\n\nNa samobójców chwiejących się skale,\nUrągających niebu wykrzyknikiem...\nPewnie by pierś swą zasłoniła twardą\nI porzuciła was z gniewem i wzgardą.\n\nWprawdzie dziś ona, ta naga, ta grecka!\nZłej już opinii na świecie używa -\nSentymcntalność górą dziś niemiecka,\nCo się w mgłach kąpie i we mgłach rozpływa;\nI cała młodzież porządna, kupiecka,\nPrzed jej posągiem oczy swe zakrywa\nI marzy wsparta na łokciu w sklepiku -\nO idealnym bardzo kaftaniku.\n\nWiemy, że trzeba kształty posągowe\nWy pełnić wyższy m tchnieniem ideału,\nNa nagi marmur rzucić światło nowe,\nMoc czarodziejską dać pięknemu ciału;\nWierzymy także w zachwyty duchowe,\nAle nie chcemy wiecznego rozdziału\nPomiędzy duchem nieschwyconym w locie -\nA biednym ciałem, co się tarza w błocie.\n\nChcemy tej zgody, harmonii i ciszy,\nKtóra piękności pierwszym jest warunkiem,\nChcemy tych dźwięków, które każdy słyszy\nNa swoich ustach drżących pocałunkiem,\n\nAle nie wrzasku szalonych derwiszy,\nCo upojeni narkotycznym trunkiem,\nKręcą się w kółko bez tchu i pamięci\nI myślą, że to świat się cały kręci.\n\nChcemy tych natchnień, co by w życia zdroju\nUkazywały nową piękną stronę,\nKtóre by naprzód biegły w każdym boju\nPokrzepiać serca słabe lub zmęczone,\nCo by rzeźbiły w klasycznym spokoju\nDumne postacie, wawrzynem wieńczone,\nI podnosiły wszystkie ludzkie cele,\nZdrowe pragnienia budząc w zdrowym ciele.\n\nLecz wy, księżyca kochankowie smutni,\nNie macie na to w piersiach dosyć siły!\nKażdy z was wsparty na złocistej lutni,\nWpółpochylony do ciemnej mogiły,\nSłucha z przestrachem dzikiej wichrów kłótni,\nNucąc o widmach, co mu się przyśniły,\nA że ma głosik łagodny i cienki,\nLubią go słuchać młodziutkie panienki.\n\nPrzez to zyskuje do wielkości prawo\nI na miłostkach, jako wieszcz, wyrasta,\nSpogląda łzawo i śmieje się krwawo,\nBo już go chytra zdradziła niewiasta.\n\nPogardza światem, nauką, zabawą,\nTylko się gorzko uśmiecha i basta -\nI poemata pisze ironiczne,\nBardzo piekielne, choć niegramatyczne.\n\nIronia wprawdzie ma swój wdzięk oddzielny\nI może zasiąść na Parnasu szczycie;\nDużo jest prawdy w śmiałości bezczelnej,\nDużo piękności w jej bolesnym zgrzycie,\nGdy się na przedmiot targa nieśmiertelny,\nWidząc, że wcielić nic zdoła go w życie,\nLub gdy odkrywa serc ludzkich sprzeczności\nI śmiechem godzi dwie ostateczności.\n\nAle ironia, o panowie mili!\nTo nie gra w piłkę przyjemna i łatwa,\nKtórą by mogła zawsze, w każdej chwili,\nBawić się z szkoły wychodząca dziatwa;\nTen jeszcze Heinem nie jest, kto się sili\nŚmiać się i płakać, i w rymie pogmatwa\nDużo utartych wyrażeń cynizmu,\nZ romantycznego wziętych katechizmu.\n\nDlatego radzim wam, wieszczowie nasi,\nNiech wasze Muzy w locie swym odpoczną;\nNiech się z was żaden nie dręczy, nie kwasi\nAni też skacze w otchłań zwątpień mrocz\n\nDla tej niewdzięcznej Maryni lub Kasi,\nNiechaj nie pędzi w przestrzeń nadobłoczną\nRoztrącać gwiazdy... bo nam tchu nie staje\nZdążać za wami w tak dalekie kraje.\n\nChciejcie być skromni, zrozumiali, prości,\nPanujcie myślą nad słuchaczów gminem\nI budźcie w sercach pragnienie piękności;\nNiechaj pieśń wasza będzie dobrym winem,\nCo by nas mogło zagrzewać w starości,\nLecz nie szukajcie kłótni z Apollinem,\nI gdy was rada nie powstrzyma nasza -\nWspomnijcie sobie losy Marsyasza!\n\n \n\n\n\n\n\n"}
{"title": "Płaczącej", "text": "\n\n\nTy płaczesz, dziewczę? Łez twoich szkoda,\nNa te łzy gorzkie jeszcześ za młoda.\nOtrzyj swe oczy:\nŚwiat tak uroczy,\nNa niebie jasna pogoda!\n\nWszak najpiękniejsze z wszystkich niebianek -\nMłodość i wiosna wiją ci wianek...\n-A ty w łzach przecie,\nNiedobre dziecię,\nJak chmurny maja poranek?\n\nJakaż to boleść czoło ci chmurzy?\nMożeś się pączkiem ukłuła róży?\nLub pragniesz skrycie\nGwiazdki w błękicie\nI nie chcesz czekać już dłużej?\n\nMoże ci wietrzyk przyniósł majowy\nSzept podsłuchanej kwiatów rozmowy?...\nUtul się w żalu,\nNa ust koral\n\nNiech uśmiech zabłyśnie nowy!\n\nMożeś na kogo dziś się zgniewała,\nI stąd ta chmurka przebiegła mała?\nChmurka się zmieni\nW siatkę promieni\nI tęczą będzie jaśniała.\n\nChoćby cię większa dotknęła strata,\nPrzyszłość dla ciebie w uśmiech bogata...\nPrędko się zgoi\nBól w piersi twojej,\nŁzy schowaj na dalsze lata!\n\n1872\n \n\n\n\n\n\n"}
{"title": "Rada", "text": "\n\n\nUtraciłeś, mówisz, spokój\ni moralną równowagę\nDa dziewczęcia pieknych oczu.\nBiedny chłopcze, miej odwagę!\nSam nalepiej zawyrokuj,\nCzy to warto żyć spokojnie?\nW mglistych, czystych snów przezroczu\nKąpać duszę bogobojnie?\n\nNigdy czoła nie zachmurzyć,\nI nie doznać serca bicia,\nŻyć bez szaleństw, pragnień, wzruszeń,\nPozorami mdłego życia?...\nLepiej, że się zacznie burzyć\nNiepokojem pierś twa młoda.\nTęcza tęsknot, żądz, pokuszeń\nNowych blasków tobie doda!\n\nNa twe troski znajdziem radę,\nTylko śmiało patrz jej w oczy,\nNiech ten płomień, co z nich bucha,\nFalą ognia cię otoczy.\nA gdy w wzroku dojrzysz zdradę,\nGdy tęsknota wzrośnie w łonie,\nChcąc odzyskać spokój ducha,\nWeź i ściśnij drobne dłonie!\n\neśi za to się obruszy,\nI gdy twarz jej dotąd biała\nOpromieni się różowo,\nI gdy pierś jej będzie drżała -\nWtedy ratuj spokój duszy!\nUratujesz, jak Bóg w niebie,\nGdy wymówisz słodkie słowo:\n- O, najdroższa! Kocham ciebie!...\n\nJednak, jednak być nie może,\nŻe ucieknie zapłoniona...\nNa ucieczkę tynie zważaj,\nBo powróci jeszcze ona.\nŻe powróci - głowę łożę.\nWięc ty ytlko bądź wytrwały,\nPierwszą próbą się nie zrażąj,\nBądź namiętny, tkliwy, śmiały.\n\nI choć będziesz cierpiał, marzył,\nChoć się ogniem pierś zapali,\nSpokojności, ach! nie żałuj,\nLecz się jeszcze posuń dalej.\nGdy się będziesz przed nią skarżył\nA ta śmiać się będzie pusta,\nWeź za rączkę i pocałuj,\nLecz pocałuj w same usta!...\n \n\n\n\n\n\n"}
{"title": "Ranek w górach", "text": "\n\n\nWyzłocone słońcem szczyty\nJuż różowo w górze płoną\nI pogodnie lśnią błękity\nNad pogiętych skał koroną.\n\nW dole - lasy skryte w cieniu\nToną jeszcze w mgle perłowej,\nCo w porannym oświetleniu\nMknie się z wolna przez parowy.\n\nLecz już wietrzyk mgłę rozpędza\nI ta rwie się w chmurek stada...\nJak pajęcza, wiotka przędza\nNa krawędziach skał osiada.\n\nA spod silnej tej zasłony\nŚwiat przegląda coraz szerzej,\nZ nocnych, cichych snów zbudzony,\nTaki jasny, wonny, świeży.\n\nWszystko srebrzy się dokoła\nPod perlistą, bujną rosą,\nŚwierki, trawy, mchy i zioła\nBalsamiczny zapach niosą.\n\nA blask spływa wciąż gorętszy\nCoraz głębiej oko tonie,\nCudowności świat się piętrzy,\nW wyzłoconej swej koronie.\n\nGóry wyszły jak z kąpieli\nI swym łonem świecą czystym,\nW granitowej świecą bieli\nW tym powietrzu przezroczystym.\n\nKażdy zakręt, każdy załom\nWyskakuje żywy, dumny,\nSłońce dało życie skałom,\nRzeźbiąc światłem ich kolumny.\n\nWszystko skrzy się, wszystko mieni.\nWszystko w oczach przeistacza,\nGra przelotnych barw i cieni\nCoraz szerszy krąg zatacza.\n\nJuż zdrój srebrną pianą bryzga,\nGdy po ostrych głazach warczy...\nJuż się żywszy odblask ślizga\nPo jeziorek silnej tarczy...\n\nJuż pokraśniał rąbek lasu...\nJuż się wdzięczy i uśmiecha\nBrzeg doliny - a z szałasu\nDolatują śpiewne echa...\n\nPrzez zielone łąk kobierce,\nDzwoniąc, idą paść się trzody...\nJakaś rozkosz spływa w serce,\nPowiew szczęścia i swobody.\n\nPierś się wznosi, pierś się wzdyma\nI powietrze chciwie chwyta -\nDusza wybiec chce oczyma\nUpojona, a nie syta;\n\nNiby lecieć chce skrzydlata,\nObudzona jak z zaklęcia...\nI tę całą piękność świata\nChce uchwycić w swe objęcia.\n \n\n\n\n\n\n"}
{"title": "Replika", "text": "\n\n\nLubię święte oburzenie, Lubię patos ten dziewiczy,\nCo przy każdej śmiesznej scenie\nSwoje shocking głośno krzyczy\nI tragicznej czeka roli,\nBy wypłakać się do woli.\n\nLubię czułość, co się pasie\nWierzb płaczących gorzkim listkiem,\nW poetycznym cienkim kwasie\nLubując się przede wszystkiem,\nI co w niebo by leciała,\nGdyby tylko skrzydła miała.\n\nJa to lubię... bo to właśnie\nPrzypomina mi Angielkę,\nCo nad książką zanim zaśnie,\nZlewa swoje łzy w butelkę,\nŻeby mogła wszystkim dowieść,\nJak ją wzrusza tkliwa powieść.\n\nTych Angielek dziś bez liku\nNa wysokich nogach brodzi,\nPełno płaczu, pełno krzyku;\n\"Słońce zaszło! księżyc wschodzi!\"\nDzień się kończy - lub zaczyna -\nDo łez zawsze jest przyczyna.\n\nWielkie słowa, małe smutki\nLecą tędy i owędy,\nCzuć kolońskiej zapach wódki,\nDużo piżma i lawendy,\nA westchnienia brzmią tak śpiewnie,\nŻe niechcący człowiek ziewnie.\n\nA gdy ziewnie... hałas wielki:\n\"O bezbożnik! o bluźnierca!\nShocking! - krzyczą te Angielki\nAch, ten człowiek nie ma serca,\nZiewnął - jest to znak cynizmu,\nTrzeba użyć egzorcyzmu.\n\nWięc z kolei po porządku\nKażda zacznie głos podnosić\nI ze łzami od początku\nWszystkie swoje cnoty głosić,\nIle w piersiach ma zapału\nI poczucia ideału.\n\nI wypowie bez wytchnienia\nŚpiewnym głosem katarynki:\nPost, jałmużnę, umartwienia...\nWszystkie dobre swe uczynki,\nCałą duszę wyspowiada,\nPowiedziawszy - jeszcze gada...\n\nPoetyczne, czyste dusze,\nNamaszczone muz kapłanki!\nJeszcze raz was zgorszyć muszę,\nDusze bielsze od śmietanki,\nGdyż w mych piersiach siedzi szatan,\nBrzydszy jeszcze niż Lewiatan.\n\nTen, jak każdy duch przeklęty,\nNa święconą wodę parska,\nA znienacka napadnięty,\nKiereszuje het z tatarska,\nMając usta śmiechu pełne,\nNie obwija słów w bawełnę;\n\nOn dziś moim jest suflerem,\nTrzyma pióro w koźlich łapach\nKiedy piszę... nad papierem\nUlatuje siarki zapach,\nI mój każdy rym najprostszy\nSwoim rogiem szatan ostrzy.\n\nCzyste dusze, wiedzcie przeto,\nŻe czasami śmiać się można,\nŻe niewielką jest zaletą,\nZjadłszy dobrą pieczeń z rożna,\nNad nieszczęściem łzy przelewać\nI przy cytrze dumki śpiewać.\n\nŚmiech jest dobry, śmiech jest zdrowy,\nUspokaja słabe nerwy,\nCały Olimp bóstw różowy,\nNie wyjmując i Minerwy,\nŚmiać się lubi i swawolą\nWszystkie muzy i Apollo.\n\nW śmiechu szukać trza lekarstwa\nNa te spazmy, palpitacje,\nSerc choroby i kuglarstwa,\nKtóre młodą generację,\nRozkochaną w ciągłym żalu,\nWiodą prosto do szpitalu.\n\nOdkąd humor i jowialność\nPrzepędzono precz za bory,\nZnikła wszelka naturalność,\nZnikło zdrowie i kolory:\nNawet praczka, bieląc płótno,\nJak Elektra wzdycha smutno!\n\nDziś już nie ma lubych psotnic,\nRzucających blask wesoły,\nPełno za to jest suchotnic,\nSame duchy i anioły -\nW niebo lecą, gdy wychudną,\nWięc na ziemi jest tak nudno!\n\nSmutnych cieni cała legia\nW osjanicznych mgłach się chowa,\nCo krok stąpisz - jest elegia\nTajemnicza i grobowa;\nChorobliwe wszędzie cnoty,\nNigdzie wdzięku i prostoty.\n\nA z chłopcami większa bieda:\nSkończy, który lat szesnaście -\nJuż pozuje na Manfreda,\nIdzie błądzić nad przepaście,\nDo poświęceń wszystkich zdolny...\nTylko nie do pracy szkolnej.\n\nDużo uczuć, mało pracy,\nPracą gardzi nasza dziatwa:\nW kąt Iliada! w kąt Horacy!\nBohaterstwo rzecz tak łatwa,\nDosyć wstąpić na koturny,\nMieć wzrok czuły i pochmurny.\n\nGorszy jeszcze tworzą rodzaj\nNasi wieszcze rozkiełznani,\nNa tych wielkich jest urodzaj\nWschodzą - chociaż nie zasiani,\nZ bajronicznych wschodzą grządek,\nGłusząc piękno i rozsądek.\n\nBo ich muzy to nie owe\nHelikońskie wdzięczne muzy,\nAle jakieś ćmy wężowe\nNiby Furie i Meduzy;\nCo im tylko w rękę wpadnie,\nTo poszarpią w lot szkaradnie\n\nNad bachantki, co rozniosły\nOrfeusza krwawe członki,\nSroższym jest ten niedorosły\nZastęp, zbrojny w dzikie mrzonki,\nGdyż się pastwi wciąż na nowo\nNad ojczystą słodką mową.\n\nCzyż więc można brać na serio\nTen Tytanów ród skrzywiony?\nWidząc, z jaką fanaberią\nKładzie Ossy na Peliony,\nBy się gwałtem dostać w wieczność,\nGdzie króluje niedorzeczność.\n \n\n\n\n\n\n"}
{"title": "Rezygnacja", "text": "\n\n\nWszystko skończone już pomiędzy nami!\nI sny o szczęściu pierzchły bezpowrotnie,\nWziąłem już rozbrat z tęsknotą i łzami,\nI żyć, i umrzeć potrafię samotnie.\n\nDziś nic z mych piersi skargi nie dobędzie,\nNic jej nie przejmie zachwytem lub trwogą.\nNie wyda dźwięku rozbite narzędzie,\nPęknięte struny zadrżeć już nie mogą.\n\nNie ma boleści, co by mnie trwożyła,\nBo dzisiaj nawet w własny ból nie wierzę,\nOgniowa próba dla mnie się skończyła,\nI do cierpiących więcej nie należę.\n\nI żadne szczęście ziemskie mnie nie zwabi,\nŻebym się po nie miał schylić ku ziemi...\nI żaden zawód sił mych nie osłabi -\nPrzebytą męką panuję nad niemi.\n\nŚwiatowych uczuć nicość i obłuda\nJuż mnie nie porwie swym chwilowym szałem,\nrzestałem wierzyć w te fałszywe cuda,\nWięc i zwątpieniu ulegać przestałem.\n\nZ całego tłumu zmyślonych aniołów,\nPołyskujących tęczą swoich skrzydeł,\nZostała tylko szara garść popiołów\nI wiotkie nici porwanych już sideł.\n\nDziś jeden tylko duch mi towarzyszy,\nCo rezygnacji nosi ziemskie miano,\nOn wszystkie burze na zawsze uciszy\nI da mi zbroję w ogniu hartowaną.\n\nW tej zbroi - przejdę przez świat obojętnie,\nSurowe prawdy życia mierząc wzrokiem,\nAni się gniewem kiedy roznamiętnię,\nAni się ugnę przed losu wyrokiem.\n\nPatrząc się z dala na kłamliwe rzesze,\nNa ich zabiegi o błyskotki próżne,\nKamieniem na nie rzucić nie pośpieszę\nI pobłażania jeszcze dam jałmużnę.\n\nNiech się więc kończy owa sztuka ładna,\nCo się zwie życiem, w cieniu cichej nocy,\nBo żadna rozpacz i nadzieja żadna\nNad moim sercem nie ma już dziś mocy!\n\n7 listopad 1870\n \n\n\n\n\n\n"}
{"title": "Rodzinnemu miastu", "text": "\n\n\nJest jedno piękne ludowe podanie,\nCo treścią swoją do łez mnie porusza:\nLud prosty mniema, że gdy czas nastanie,\nW którym już ciało ma opuścić dusza,\nZanim w nadziemskim utonie błękicie,\nPowraca jeszcze wstecz przez swoje życie...\n\nI zwolna idzie przebytym już śladem\nŻegnać to wszystko, co jej drogiem było, —\nRaz jeszcze ujrzeć w świetle grobu bladem\nMiejsca, gdzie niegdyś żywiej serce biło!\nI tak dochodzi aż w dziecinne lata\nI nad kolebką staje znów skrzydlata;\n\nJako wędrowiec smutny i zmęczony\nKąpie się znowu w jasnych wspomnień zdroju\nI błogosławi swe rodzinne strony —\nI wtedy z ziemi odchodzi w pokoju,\nNiosąc na skrzydłach w krainę wieczności\nNajszlachetniejsze marzenia młodości.\n\nTe wszystko prawdą mnie się dziś wydaje:\nBo choć sam jeszcze do żywych się liczę,\nZa każdym krokiem, co mi pozostaje,\nW tył poza siebie odwracam oblicze\nI moja dusza wyrywa się smutna\nTam, gdzie młodością była tak rozrzutna.\n\nI często cichym, gwieździstym wieczorem,\nGdy swoim blaskiem księżyc do mnie wchodzi,\nGdy anioł ciszy na mem sercu chorem\nKładzie swe dłonie i boleść łagodzi,\nCzuję, jakobym był już tylko cieniem,\nUlatującym z księżyca promieniem.\n\nWtedy, ach! idę po srebrzystej fali\nI całą drogę minioną odnawiam;\nPozdrawiam ludzi, co mnie dzieckiem znali,\nGaje i łąki, i pola pozdrawiam,\nI zatrzymuję się nad każdą miedzą,\nGdzie złote mary lat dziecinnych siedzą.\n\nDroga mnie wiedzie do starego grodu,\nOtoczonego ramionami Prosny...\nTam, wśród alei kasztanowych chłodu,\nCzerpałem tchnienie pierwszej życia wiosny,\nCo w cudowności szatę się obleka,\nJak sen zstępuje i jak sen ucieka.\n\nDziś wywołane pamięcią promienie\nZłocą mi pasma zielonych wybrzeży,\nI znów anielskie śle mi pozdrowienie,\nJak niegdyś rankiem, dzwonek farnej wieży.\nI całe miasto w oczach się powiększa\nPrzez mgłę tęsknoty, co wszystko upiększa.\n\nJak tam spokojnie płynie ludzkie życie,\nMierzone dźwiękiem słodko brzmiących godzin!\nJak wody w Prosny łagodnem korycie,\nDnie upływają w kółku cichych rodzin,\nI z domowego ogniska blask strzela,\nKtóry przechodnia oczy rozwesela.\n\nAch! z tem ogniskiem dusza moja zrosła\nI brała z niego macierzyńskie ciepło,\nZanim daleka fala mnie uniosła\nNa brzeg, co dłonią pochwyciłem skrzepłą.\nWięc gdy te domy i serca obaczę,\nJak dziecko ręce wyciągam i płaczę.\n\nBo cóż słodszego nad rodzinny związek,\nCo wielkiem drzewem jedności wyrasta\nI pełen wiecznie zielonych gałązek\nOcienia sobą cały obręb miasta?\nI nad tę wiarę, która wszystko zbliża\nW nawie kościelnej u jednego krzyża?\n\nI cóż świętszego nad domowe cnoty,\nNad tę tradycyę żywą, starożytną?...\nCóż jaśniejszego nad ów szczerozłoty\nWesoły uśmiech, którym twarze kwitną?\nI nad tę cichą zacnych serc zażyłość,\nCo niesie szczęście, niosąc z sobą miłość!\n\nTak mi to wszystko cudnie się uśmiecha,\nTak mnie ta przeszłość pociąga znikniona,\nŻe szukam wzrokiem, gdzie jest owa strzecha,\nPod którą spocznę wśród przyjaciół grona,\nAle napróżno... bo w mej idealnéj\nPodróży błądzę, jak cień — niewidzialny.\n\nZresztą już moi przyjaciele starzy\nPo większej części poszli na spoczynek;\nRodzinna ziemia lekkim snem ich darzy —\nWice im duć muszę łzę na upominek!\nA z tych, co żyją, mało kto mnie wspomni:\nW pamięci ludzkiej nikną nieprzytomni.\n\nZ czasom powoli wszystko się zaciera,\nA więc i moje zatarły się ślady...\nStary park na mnie z zdziwieniem spoziera,\nPytając: „Co to za przechodzień blady?”\nI nawet mury wahają się szkolne\nRozpoznać we mnie swe dziecko swawolne!\n\nChociaż przechodzę około okienka,\nPod które dawniej zbliżałem się z drżeniem,\nJuż w niem nie siedzi figlarna panienka,\nCo była pierwszej miłości marzeniem,\nI tylko gzemsy opuszczone sterczą\nI patrzą na mnie dziwnie i szyderczo.\n\nTylko sny dawne zlatują się do mnie,\nSpływając łukiem różnobarwnej tęczy...\nI widzę wszystko, com śnił nieprzytomnie,\nNad nurtem rzeki wsparty na poręczy...\nLecz te marzenia nie wydały plonu:\nI jestem smutny — smutny aż do zgonu.\n\nJednak nie chciałbym teraz mej żałoby\nZawiesić chmurą nad poczciwym grodem;\nChciałbym na boku pozostawić groby,\nA zejść się z życiem szlachetnem i młodem,\nCo, jak bluszcz, swoją latorośl przeciska\nDo słonecznego światła — przez zwaliska.\n\nChciałbym z młodzieżą w kielichy uderzyć\nI ze starymi pogwarzyć przy winie;\nW młodość wskrzeszoną węgrzynem uwierzyć\nI nucić piosnkę o psotnej dziewczynie,\nA skończyć głośnym, wesołym toastem\nNa powitane z ukochanem miastem.\n\nI obciąłbym objąć w uścisku serdecznym\nZiemię i mury i wody i ludzi...\nAle czas wracać szlakiem nadpowietrznym,\nBo już jutrzenka słońce ze snu budzi\nI księżycowe gasnące promienie\nJuż mnie wzywają w błękitne przestrzenie.\n\nTak więc znikając w jasności porannéj,\nDobrych aniołów polecam was pieczy:\nNiech promień łaski nieba nieustannéj\nPoczciwe serca przed złem ubezpieczy,\nI Ten, co wszystkich w przyszłość nas posuwa,\nNad starym grodem — niech Bóg zawsze czuwa!\n\n\n\n\n\n\n"}
{"title": "Różne łzy", "text": "\n\n\nSzedłem gajem samotny i cichy\nI spotkałem dziewicę nadobną;\nTa łzy lała na kwiatów kielichy\nI twarz miała jak Niobe żałobną.\nJej westchnienia z lekkim wiatru drżeniem\nW jednę falę spływały harmonii\nI w powietrzu mieszały się z tchnieniem\nWonnych mirtów, jaśminów, lewkonii.\n\nŁez widokiem wzruszony, co cieką,\nZapytałem, dlaczego się smuci,\nNa to rzekła: \"Odjechał daleko\nI nie wraca, i może nie wróci.\"\nTe wyrazy tak proste i smętne\nOstrzem noża utkwiły w mym sercu,\nI tłumiłem pragnienia namiętne,\nIdąc dalej po łąki kobiercu.\n\nI usiadłem nad morzem samotny,\nWyklinając me życie tułacze,\nI łzy lałem na piasek wilgotny,\nŻe już teraz nikt za mną nie płacze...\nMe westchnienia przygłuszył szum fali,\nSerce moje pękało z żałości,\nMyśl za morze popłynęła dalej,\nI zostałem jako głaz w ciemności.\n \n\n\n\n\n\n"}
{"title": "Różowa chwilka", "text": "\n\n\nPięknym jest ten gaj,\nPiękną jezior toń,\nPięknym świeży maj,\nCo roznosi woń.\n\nPiękny jasny dzień\nCo blask złoty śle,\nPięknym nocy cień\nNa błękitów tle.\n\nPiękny cały świat,\nPiękny wzdłuż i wszerz,\nPiękny każdy kwiat,\nKażdy ptak i zwierz.\n\nPiękny słońca wschód\nI rumieniec zórz -\nŚwiat jak jeden cud\nPiękny wszerz i wzdłuż.\n\nSzczęście, rozkosz tu,\nSzczęście, rozkosz tam,\nPiersiom braknie tchu,\nCzerpać zachwyt sam.\n\nRozkosz płynie w dal,\nRozkosz płynie w krąg,\nPłynie z szumem fal,\nPłynie z wonią łąk.\n\nPłynie z dolin, z gór,\nZ lasów, wsi i miast,\nZ błękitów i chmur,\nZe słońca i gwiazd.\n\nSłodko szumi las,\nSłodko nuci pieśń,\nSłodko patrzy głaz,\nPrzez jedwabną pleśń.\n\nDrzewa szczęściem drżą,\nDrży ich każdy liść,\nDrzewa tańczyć chcą,\nChcą powstać i iść.\n\nZatacza się buk,\nI cieszy się w głos,\nBrzozy aż do nóg,\nRozpuszczają włos.\n\nNawet stary dąb\nPrzystrojony w bluszcz\nChce się sunąć w głąb\nSwawolących puszcz.\n\nPtaszki nucą tu,\nPtaszki nucą tam,\nBrak mi w piersiach tcu\nŚpiew ich w sercu mam.\n\nSłychać spoza drzew,\nW jaśminie i bzie,\nSłychać ciągle śpiew:\n\"Ona kocha cię\".\n\n\"Kocha\" - pluszcze staw,\n\"Kocha\" - szemrze zdrój,\n\"Kocha\" - brzęczy z traw\nZłotych muszek rój.\n\n\"Kocha\" - słówkiem tym\nZiemia w koło brzmi,\n\"Kocha\" - wiem już, wiem!\nSama rzekła mi.\n\nMuszę wierzyć jej,\nBo mi rzekła: Wierz!\nSłońce, ty się śmiej!\nZiemio, ty się ciesz!\n\nRóży imię ma,\nRóżą jest jej twarz,\nKiedy rączkę da,\nRóżę w sercu masz.\n\nNIe wiem, jak się stał\nCud niebiański ten,\nJednak to nie szał,\nPrawda to nie sen!\n\n\"Kocham\" - rzekła w głos.\nPłonąc jako świt,\nZ ócz jej krople ros\nBiegły gasić wstyd.\n\n\"Kocham\" - szepnie znów\nA tuż za nią w ślad,\nOddźwiękiem tych słów\nZabrzmi cały śwait.\n\n\"Kocham\" - śpiewa bór,\n\"Kocham\" - woła głaz,\n\"Kocham\" - echo gór\nOdpowiada wraz.\n\n\"Kocham\" - słówko to\nŚle tysiące brzmień\nI tęczową mgłą\nBarwi jasny dzień.\n\nW słońca blasku drży,\nLecąc w kwiatów toń,\nDźwięczy lśni się, skrzy\nI roznosi woń.\n\nNa błękitów tle\nPłonie ogniem zórz\nI w powietrze śle\nSłodki zapach róż.\n\nI zakwita wschód,\nJak różowy kwiat:\nŚwiat, jak jeden cud,\nPiękny, boski świat! \n\n\n\n\n\n"}
{"title": "Samotne widmo", "text": "\n\n\nWe mgle wieczornej usiadło\nSamotne, blade widziadło\nPrzy drodze koło cmentarza -\nI wzdycha, płacze, narzeka,\nI o niewdzięczność oskarża\nSerce człowieka.\n\n\"Co robisz - pytam - nad ziemią,\nGdy inne widma już drzemią\nI żywych więcej nie trwożą?\nJaka zgryzota cię budzi?\nI po co z wieczorną zorzą\nWracasz do ludzi?\"\n\n\"Co robię, pytasz, co robię?\nCzy nie wiesz, jak straszno w grobie\nW wieczystej zostawać nocy\nI widzieć, jak żywych tłuszcza\nGrób nasz samotny, sierocy\nBez łez opuszcza!\n\nTy nie wiesz - jak to, ach, boli,\nGdy świat rozerwie powoli\nWszystkie serdeczne ogniwa,\nI jak pierś naszą przygniata\nMilcząca, zimna, wzgardliwa\nNiepamięć świata!\n\nDlatego wstaję z mogiły\nI dążę, gdzie dla mnie biły -\nSerca kochanków tysiąca...\nLecz choć wyciągam ramiona,\nKażdy mnie z gniewem odtrąca\nOd swego łona.\n\nNic nie chcą wiedzieć już o mnie,\nChoć przysięgali niezłomnie\nDochowac miłość i wiarę -\nWięc wracam i patrzę z dala,\nJak wszystkie wspomnienia stare\nUnosi fala...\n\n\"Więc nie masz w świecie nikogo,\nKtóremu byłaby drogą\nTwa pamięć, samotny cieniu?\nZa jakie grzechy i winy\nPrzestałeś żyć już w wspomnieniu\nBratniej drużyny?\"\n\n\"Ach, serce ludzkie tak zmienne!\nDawszy mi łoże kamienne,\nCień zapomnienia głęboki\nNad grobem mym rozpostarło...\nChoć jestem calej epoki -\nMyślą umarłą.\"\n \n\n\n\n\n\n"}
{"title": "Sen grobów", "text": "\n\n\n I.\n\nW posępną nocy zaszedłem krainę,\nPo śniegu, co się usuwał pode mną —\nI przez powietrze zmrożone i sine,\n\nKtóre zawisło nad przepaścią ciemną,\nRzucałem trwożne spojrzenia w pustkowie,\nBo czułem trwogę w mej piersi nikczemną.\n\nWłos mi się jeżył, przymarzły na głowie;\nNa duszę dziwna przerażeń zmartwiałość\nSpadła i skrzydła rozpostarła sowie;\n\nI oślepiała mnie ta śniegu białość,\nI obłąkały mnie te nocne cienie,\nI upajała mnie ta skamieniałość.\n\nI to zamarłej pustyni milczenie\nZdało się łamać we mnie życia prawa:\nByłem, jak ciemność, rzucony w przestrzenie\n\nI nie wiedziałem, czy to sen czy jawa...\nO bycie własnym wątpiąc, znicestwiony,\nW białym tumanie, jak znikomość mgława\n\nNiknąc, leciałem tym wirem niesiony\nBez tchu, pamięci, w milczące otchłanie,\nSpowity w śnieżnej zamieci osłony.\n\nAni to blade poranku świtanie\nNadeszło ująć martwości złowrogiej,\nCo z chłodnych puchów utkała posłanie\n\nZniknionej ziemi; ani wśród tej drogi,\nDo zatracenia podobnej odmętów,\nNie rozdarł ciszy żaden szmer ubogi,\n\nI nawet echa dalekich lamentów\nNie biegły świadczyć o istnień ruinie,\nStrąconych z życia powierzchni bez szczętów.\n\nW tej niezmierzonej ciemności godzinie\nCzasu już długa przeciekała wieczność,\nA nieruchome nicestwa pustynie\n\nNie przyszła mierzyć codzienna słoneczność\nZwyczajnych światów: i noc nieskończona\nTrwała — jak trwania ostatnia konieczność.\n\nZrazu myślałem, że mnie ból pokona,\nŻe mnie wstręt zdławi, a przestrach oniemi,\nI że ta próżnia niebios potępiona,\n\nCo bez powietrza zda się i bez ziemi,\nMnie, w nieruchome opasawszy skręty,\nZ cieniami tylko porówna czarnemi;\n\nI że w tę straszną ponurość wsiąknięty\nUtonę głucho bez łez i bez jęku,\nZaprzepaszczony i w mgły rozpierzchnięty...\n\nLecz i ten koniec nawet, pełen wdzięku\nWobec ohydy upiornego bytu,\nJak widmo z światów dobyte rozdźwięku\n\nPierzchał przede mną wśród męczarń przesytu —\nI wciąż płynąłem jako rzecz bezwładna\nPrzeciw ciemnemu nicestwa korytu.\n\nOtucha mnie też nie karmiła zdradna.\nBom się czuł skonań — myślą pogrobową,\nDla której przeszłość nie świeci już żadna;\n\nI całą przeszłość niosłem bezechową\nNa barkach swoich, w kraje bezpowrotne,\nRozpamiętując jej umarłe słowo.\n\nDalej więc, przez te wybrzeża samotne,\nPrzez mgieł powodzie, przez zaspy śniegowe,\nPrzez niebios brudne plamy i przez błotne\n\nZacisza bagien, przez stepy jałowe.\nGorzkie jeziora, piaszczyste wydmuchy —\nPędziłem, chmury roztrącając płowe.\n\nPytałem tylko siebie: gdzie są duchy\nZ rozbitych siedzib na wieki wyparte?\nI zatraconych światów gdzie okruchy?\n\nWszystko zostałoż bez śladu zatarte?\nI żadneż widmo nie przyjdzie mnie trwożyć,\nNa swoje piersi wskazując rozdarte?\n\nZ plemion, co jutra nie umiały dożyć,\nNie pozostałoż śladu nawet w próchnie,\nCobym na sercu swojem mógł położyć?\n\nI żaden z lodów płomień nie wybuchnie,\nCo by mi wskazał grobów tajne nory,\nGdzie ton harfowy padł — i w kirach głuchnie?\n\nŻadneż się nawet nie zlęgną potwory\nZ mętnych zapłodnień, zgnilizn i kałuży,\nCoby, przeznaczeń złamawszy zapory,\n\nPowstały straszne wśród mogilnej burzy?\nAle Nic — jedno, wielkie, uroczyste,\nCo się nie błyska nawet i nie chmurzy,\n\nPrzestrzenie sobą wypełniło mgliste;\nA jam je musiał, do dna mierząc wzrokiem,\nZa swe dziedzictwo przyjąć — i wieczyste.\n\nKrusząc się pod tym haniebnym wyrokiem,\nPrzypominałem stracone obrazy,\nGdy tęcze grały nad życia obłokiem,\n\nGdy nawet z łomów dźwigały się głazy,\nA rozbujane w takt Amfionów pieśni\nSpełniały proroctw szalone rozkazy.\n\nPrzypominałem jak szli ci boleśni,\nRozmiłowani w szumie gęstych borów,\nPłaczących Dryad kochankowie leśni,\n\nWrzosom rumianych użyczać kolorów,\nUśpione echa budzić z wschodem słońca,\nAby Gemonie zyskać gladyatorów.\n\nI w oczach moich gwiazda spadająca\nStopiła lawin zimowe obroże:\nI poruszyła się fala milcząca\n\nI odsłoniła mi umarłych zorzę,\nCo się na ciemnych rozpostarłszy sferach,\nUsłała śmierci koralowe łoże\n\nI jako próchnik, błyszczący w eterach,\nRozbłękitniła grobów sen miesięczny,\nLedwie widzialny w gwiaździstych szpalerach.\n\nWięc znów ujrzałem świat ten — tyle wdzięczny! —\nW harmonii, wieczną uświęconej ciszą,\nTracący życia koloryt niewdzięczny —\n\nI otrząśnięty z tych łez, które wiszą\nNadziemskich piekieł nieustanną wrzawą,\nAż w sobie piorun dla nich wykołyszą.\n\nMieniąc się barwą opalów jaskrawą,\nStanął przede mną, jak anioł, co klęknie\nPonad kołyską sierocą i łzawą\n\nPatrzeć: czy serce dziecięcia nie pęknie,\nA z róż niebiańskich niosąc mu kolędę,\nAni go zdziwi, ani też przelęknie.\n\nMiłość ma swoją słoneczną legendę,\nCo wspomnień zerwać nie daje łańcucha.\nMówiąc sierotom: „Ja, matka, przybędę\n\n„Słuchać tych żalów, których nikt nie słucha.\n„Nie wierzcie temu, że nas teraz dzieli\n„Nie zapełniona niczem przepaść głucha.”\n\nWięc i ja, z martwej podniesion topieli,\nKłamstwo zadałem śmiertelnej rozłące\nI w to wierzyłem, co mówią anieli.\n\nO, jakież zdroje czyste i szemrzące\nWiosennych kwiatów podsycają wonność,\nMiędzy olchami ściekając po łące.\n\nMelancholijną wierzb płaczących skłonność\nŁagodząc Najad pieszczonym językiem.\nGłoszących ślubów przeżytych dozgonność!\n\nI złotym jaskrów błyszczące płomykiem\nPomiędzy gaje biegną i ogrody,\nProwadzić nocne rozmowy z słowikiem.\n\nPonad cichemi rozstawione wody,\nNa wzgórzach spiętych dzikiej róży krzewem,\nBieleją wiosek ubogie zagrody —\n\nKołyski marzeń dziecinnych — gdzie śpiewem\nPorwane myśli lecą ponad błonie,\nPonad zielonym przyszłości zasiewem.\n\nTa niemowlęca świętość, co tu wionie,\nPrześniła wieki czysta, nieskażona,\nJak perła w muszli zachowana łonie,\n\nI nie wie nawet gdzie jest pogrzebiona\nCiężka spuścizna, którą przyjąć trzeba,\nRzucając w ziemię ojczystą nasiona:\n\nDość jej na dzisiaj ojczystego nieba\nI dymiącego ojcowizn ogniska,\nSosnowych borów i czarnego chleba.\n\nGaje i chaty! jasne zdrojowiska!\nZielone łąki, wysmukłe topole!\nI na rozstajnych drogach wśród urwiska\n\nOmszone krzyże w cierniach! was, pacholę,\nWidziałem w tęczy migającej rąbku,\nA dziś was widzę strojne w aureolę.\n\nO lilio czystych krynic! o gołąbku\nOpróżnionego gniazda! drzewko krasne.\nWieńczony krwawą jagodą, jarząbku!\n\nWidzieć cię jeszcze, nim na wieki zasnę,\nAch! dozwoliły mi anioły złote\nI pod twe stopy rzucić serce własne.\n\nWy, cienie! w jasną odziane prostotę,\nCoście rycerskiej zbyły się kolczugi\nA krwi rycerskiej lejecie szczodrotę!\n\nKapłany gruzów, twarde krzyża sługi! —\nRaz jeszcze padnę wśród was na kolana,\nZanim przekleństwo rzucę na wiek długi.\n\nPrzez niebo wasze dziś rozmiłowana\nBłądząca dusza zapomni o gniewie —\nBo ojców swoich szuka rozpłakana.\n\nWy, jak cyprysy naszych pól — modrzewie,\nStoicie smutnie w opróchniałej korze,\nW niezrozumiałym dziś gwarzące śpiewie.\n\nPrzy was mą harfę wędrowną położę:\nNiechaj jęk wyda, strzaskana przez gromy,\nCo w wieczność waszą wróci bez klątw może...\n\nLecz cicho teraz! bo przez świątyń łomy\nWidzę, żałobny w pół a w pół weselny,\nCiągnący orszak duchów mi znajomy,\n\nWzniosły i święty jako hymn kościelny,\nCo się wylewa w ekstazie ofiary.\nCzy prawdą jesteś — o, ty nieśmiertelny\n\nZawiązku kwiatów niewygasłej wiary.\nCo bez owoców z drzewa życia spadasz,\nJak niedośniony tryumf nocnej mary,\n\nLecz ani barwy wiosennej postradasz,\nAni cię splami rozpacz, albo trwoga:\nZiemi ci braknie, lecz niebo posiadasz,\n\nI tak ci przyszłość zaświatowa droga,\nŻe otrząśnięty w girlandach przedwcześnie\nZ ochotą lecisz kwitnąć w ręku Boga?..\n\nPrawdą ach! dla mnie, co powtarzam pieśnie\nPrzebrzmiewające w tylu piersiach rannych,\nCom się obłąkał w ciemnościach i we śnie\n\nI tum was znalazł w jutrzenkach porannych,\nPrzez drogi mlecznej zamgloną gwiaździstość\nW pragnieniach do was lecąc nieustannych.\n\nPrawdą jest dla mnie ta dziewicza czystość,\nZ którą płyniecie w światy idealne,\nJak meteorów różana ognistość.\n\nSerca! grobowców prochami zapalne,\nAnielskich kwiatów upojone wonią,\nOgniki tylko w cmentarzach widzialne...\n\nDo was przychodzę z połamaną bronią,\nI z zasłoniętem rękami obliczem;\nZ wami zgubiłem duszę — idę po nią...\n\nKwitnienie wasze będzie tajemniczem\nDla światów zgiętych nad codziennym plonem;\nLecz w opadnięciu cichem, ofiarniczem\n\nPod Chrystusowe nogi — wczesnym zgonem —\nSpoczywa natchnień nieujęta siła,\nCo świat nastraja nadzmysłowym tonem.\n\nCóż? że się w drżeniu eterów ukryła\nI błądzi srebrna po księżyca sierpie...\nDo niej się będzie zwracać ziemska bryła\n\nI brać swe blaski, nie wiedząc skąd czerpie;\nAż zwyciężona zgryzotą duchową:\n„Wstań ideale! — zawoła — bo cierpię.”\n\nTu przed oczami mojemi nanowo\nWidzę was wszystkich wieńczonych jemiołą,\nCo jest odrodzeń godłem, jak w różową\n\nToniecie światłość i wieśniacze sioło,\nNiby betlemską narodzin stajenkę,\nRozpromieniacie gwiazdami wokoło.\n\nO, stójcie jeszcze! Lecz rajską jutrzenkę\nPokryła ciemność lecąca w odmęty\nI położyła mi na duszy rękę..\n\nWtedy się chyląc zwolna, jak kwiat ścięty,\nCo kładzie twarz swą smutną na mchy rdzawe,\nJeszcze nie zeschły, ale już zwiędnięty,\n\nPrzybrałem cichą umarłych postawę\nI chciałem zabić myśl i zamknąć oczy\nNa wszelką boleść i wstyd i niesławę;\n\nGdy wtem mnie chmura ciemniejsza otoczy,\nZ tej chmury skrzydeł wynurzy się dwoje,\nI mnie cudownem zjawiskiem zaskoczy.\n\nAż nagle, chmurne odrzuciwszy zwoje,\nZstąpił przede mnie jakiś rycerz hardy,\nW wieczyste duchów zaprawiony boje.\n\nJak płomień jasny, a jak marmur twardy,\nNieugiętością zbrojny, nie puklerzem,\nMierzył mnie wzrokiem spokojnej pogardy.\n\nDał mi znak, a jam powstał przed rycerzem,\nNiewzruszoności dziwiąc się kamiennej,\nKtórą my, ludzie, za nieczułość bierzem,\n\nA którą, gdy duch napełni płomienny,\nTo jest królową światów, które kruszy, —\nJedynie godną dzierżyć rząd niezmienny.\n\nZe czcią patrzałem, cichy syn pastuszy,\nNa tę książęcą postać gromowładną,\nCo się nie ugnie w gromach i nie ruszy.\n\nCo nie rozbroi się litością żadną,\nI póty miecza do pochwy nie włoży,\nAż wyrok spełni nad temi, co padną.\n\nPoznałem, że to jest posłaniec boży,\nChoć kto on — jeszcze nie odgadłem zrazu,\nWpół oślepiony blaskiem tamtej zorzy;\n\nI tylko w jego źrenicach z topazu,\nCzytałem straszną, świat łamiącą siłę,\nKtórej, nie myśli braknie, lecz wyrazu.\n\nTak w dociekania pogrążon zawiłe,\nStraciłem z oczu, z serca i z pamięci\nTeraźniejszości zniknioną mogiłę.\n\nJakby zgadując niewyraźne chęci,\nDuch ten swój oddech w ludzkie ubrał słowa\nI rzekł potrzykroć: „Przeklęci! przeklęci!\n\n„Przeklęci, których jutrzenka grobowa\n„Kołysze do snu, do łez i nicości,\n„I żywcem w łonie potępionem chowa!\n\n„Dla takich Bóg sam nie znajdzie litości,\n„Bram im przyszłego życia nie otworzy,\n„I twarz odwróci swoją od ich kości!\n\n„Bo kto do tyla duszę swą zuboży,\n„Że już z niej zetrze nieśmiertelne piętno\n„I dobrowolnie w prochach się położy,\n\n„Jak samobójca pierś splamiwszy smętną —\n„Wart, by go zdeptał praw skrzywdzonych mściciel,\n„I nawet pamięć jego będzie wstrętną!\n\n„Ja nie przychodzę jako pocieszyciel\n„Zatruwać przyszłość miłością zgnilizny,\n„Ale sąd niosę, wszechwładny niszczyciel —\n\n„A miecz wyroków, wolny od trucizny,\n„Jest obosiecznym i, zadając ciosy,\n„Zasklepia razem ciężkie wieków blizny.\n\n„Długo was pieścił Cherub złotowłosy\n„I nad lichemi próchnami się się bawił,\n„Wmawiając wielkość w strzaskane kolosy:\n\n„A przecież z gruzów kolumn nie wystawił,\n„I życia nie wlał w umęczone prochy;\n„Tylko je w tęczy krwawej przez świat spławił,\n\n„Mistyczną pieśnią napawając śpiochy,\n„A odurzone siedmiu niebios blaskiem\n„Rzucił w ciemności ów aniołek płochy.\n\n„Ja więc przychodzę jako burza z trzaskiem\n„Deptać doszczętnie zgniecione owady,\n„Połowicznego istnienia obrazkiem\n\n„Zadowolone, byle ujść zagłady,\n„A życiu, które wyższych szczebli sięga,\n„Dziś krępujące usunąć zawady.\n\n„Oto jest moja tajemna potęga,\n„Co ma odnawiać bezpłodne ugory!\n„I oto jarzmo, w które ludy wprzęga!\n\n„Chodź za mną! w świat ten gnijący i chory,\n„Przez drogi pełne klątwy i rozpaczy,\n„Między skowane w łańcuchach upiory,\n\n„Pomiędzy również upiornych siepaczy,\n„Brodzących we krwi, którym wciąż się zdaje,\n„Że o nich przyszłość świata się zahaczy.\n\n„Chodź za mną w znojów nieprzebranych kraje!\n„Lepsze są one, niźli wyobraźni\n„Kłamliwych widzeń utracone raje.\n\n„Niech cię nie straszy długość ciężkiej kaźni,\n„Ani zasmuca wierzchnej pleśni zgniłość:\n„Stąpaj bez wspomnień, żalu i bojaźni,\n\n„I zerwij dawną z grobami zażyłość,\n„I całą przeszłość marzeń chciej zostawić —\n„Aby cię znowu nie zbłąkała miłość.\n\n„To, co upadło, musi w rdzy się strawić\n„I pod martwości szatą taić skrycie,\n„Bez próżnych pokus, aby siebie zbawić...\n\n„Nienadwątlone niczem — nowe życie,\n„Któremu niańczy grób ten, jak kołyska,\n„Nim niemowlęce odrzuci spowicie\n\n„I rzeczywistą siłę lotu zyska!\n„Niech więc nie jęczy cichy proch człowieczy\n„Pod stopą, co go depcze i uciska,\n\n„Bo odrodzenie światów ma na pieczy:\n„I z woli Bożej zostaje deptany,\n„Która mu tryumf ojcostw zabezpieczy.\n\n„I ty więc losów nie pragnij odmiany,\n„Nie żądaj nigdy łaski, ni przebaczeń.”\n„Kto ty?” — spytałem — „duchu niezbłagany!”\n\nA on mi na to: „Jam anioł przeznaczeń.”\n\n\n\n II.\n\nGdzie niegdyś duchom poczynione szkody\nMierzyłem bólem połamanych skrzydeł,\nTam dziś, cierpiące odwiedzać narody\n\nSzedłem spokojny, pomimo straszydeł,\nPod wodzą mistrza, co z ciemnej otchłani\nWysnuwał tęczę krwawych malowideł.\n\nPrzywędrowałem do smutnej przystani,\nSkąd odbijają od ziemskiego lądu\nNa niemoc ducha i hańbę skazani.\n\nZastałem tłumy czekające sądu,\nCo, jak spłoszone stada nocnych ptaków,\nWzdłuż huczącego wzlatywały prądu.\n\nTyle tam było przeklętych orszaków,\nŻem się aż cofnął z grozy i zdziwienia,\nPoznając wszędzie braci i rodaków...\n\nI naraz wszystkie głosy utrapienia\nPodziemia jaskiń napełniły zgrzytem,\nAż echem piekieł odwrzasły przedsienia.\n\nRozpaczy straszna pieśń, ponad rozbitem\nCiał rumowiskiem wzięła wszystkie tony\nI urąganiem, męczarnią dobytem,\n\nZwiązała jęków niesfornych miliony:\nI tak nad duchów kolumną powietrzną\nJakoby sztandar wiała potępiony.\n\nChociaż-em wzgardę poślubował wieczną\nDla istnień światom wymiecionych z drogi,\nPrzecież, ujęty zgryzotą serdeczną,\n\nZadrżałem z bólu, litości i trwogi,\nSłysząc tę skargę na wieczność rzuconą\nI o piekielne odtrąconą progi.\n\nZachód się palił łunami czerwono\nI w purpurowym ogniu szpetne głębie\nRozpościerały tajemnicze łono.\n\nJa szedłem dalej po skalistym zrębie\nMiędzy pierzchliwych widziadeł orszaki...\nWtem otoczyły mnie wieńcem gołębie.\n\nSpojrzałem, zdziwion, na te czyste ptaki,\nBiałe, od krwawych promieni różowe,\nGdy, roztopione wprzód w powietrzne szlaki,\n\nJak róż girlanda spadły mi na głowę...\nSkądże? — myślałem — ich niewinne loty —\nPokierowane w gwiazdy zodyakowe\n\nI w słońc promiennych wplecione obroty —\nTu je przyniosły, od biegu omdlałe\nI gnane wichrem anielskiej tęsknoty?\n\nCzem zawiniły te latawce białe,\nŻe na tym smutnym znalazły się brzegu,\nSkąd niema wyjścia już na wieki całe?\n\nAch! nie na takim spoczywać noclegu\nŻeglarzom nieba najczystszych błękitów,\nI łamać skrzydła jaśniejsze od śniegu\n\nNa ostrzach łzami wzrosłych stalaktytów,\nI ślepnąć w blasku podziemnych płomieni\nW owej krainie zatraconych bytów!\n\nKiedym to myślał, stada srebrnych cieni\nPonad burzliwe zniżyły się fale\nI piły chciwie z ich czarnych strumieni\n\nGorycz, co na śmierć upaja — i w szale\nKrwawiły piersi, lecąc obłąkane,\nI siadły dumać na nadbrzeżnej skale.\n\nStamtąd — wpatrzone w pożary rumiane,\nW podziemnych ognisk jaskrawe wytryski —\nMyślały może, jasnością oblane,\n\nŻe się rumienić poczyna świt blizki;\nBo wszystkie naraz zerwały się lotem,\nW płomiennych wężów duszące uściski\n\nSpływając, chwilę purpurą i złotem\nMigały w blasku ubarwionej szaty —\nAż znikły wszystkie pod dymu namiotem;\n\nI tylko pieczar ponure komnaty\nWstrzęsły się śmiechu szatańskiego wrzawą,\nGdy się posypał cichy proch skrzydlaty.\n\nZanim się nad tą zadumałem sprawą,\nRzekł mi przewodnik: „Widziałeś tę marną,\n„Za poświęceniem goniącą i sławą,\n\n„Czeredę sylfów, czystą i ofiarną,\n„Co chciwie napój wysącza boleści\n„I w płomień ciska duszy swojej ziarno?\n\n„Ich trwanie, ziemskiej pozbawione treści,\n„Jest jednym ciągiem pragnień i niemocy:\n„Błyszczy się chwilę i ginie bez cześci.\n\n„Pokój im w cichej zapomnienia nocy!\n„Ich jest królestwo pośmiertnej pogody,\n„Aż je odkopią grabarze północy.”\n\nUmilkł, — i szliśmy dalej ponad wody,\nCo, rozwścieklone, z rykiem nawałnicy\nO skał się tłukły granitowe spody.\n\nPrzed nami sterczał najwyższej iglicy\nLodowy cypel, zatopiony w chmurze\nI opasany wstęgą błyskawicy;\n\nJakby umarłej panując naturze,\nWstrząsał się cały wulkanicznym grzmotem\nI głuszył ryki odmętów i burze.\n\nTam! walcząc z urwisk wstrząsanych wywrotem,\nPełznąc po głazach strącanych od gromów,\nNiezastraszony burzą, ni łoskotem,\n\nPo ostrzach lawy i ostrogach łomów\nPiąłem się, zwieszon na przepaści krańce —\nJak atom wobec lodowych ogromów.\n\nI tylko wichry, pustyń wychowańce,\nW ślad mojej drogi wyły po rozdrożach,\nSzturmując z lawin usypane szańce\n\nLub się błąkając w lodowatych morzach;\nTylko potoki — z rozdartego łona\nOlbrzymią raną po kamiennych łożach\n\nRzucały wody huczącej brzemiona,\nW zakryte oczom tajemnicze cieśnie,\nSkąd tylko pary powiewna zasłona\n\nZraszała skalne porosty i pleśnie;\nTylko pędzone wichrem mgły przelotne,\nNiby widzenia pochwytane we śnie,\n\nBiegły po szczytach w przestrzenie samotne,\nA wypełniając bezdenne obszary,\nPorozwieszały swe płaszcze wilgotne.\n\nI dalej — coraz przepaścistsze jary\nPorozgradzały straszliwe przystępy,\nI coraz bardziej tonęły w mgle szarej\n\nCiemnych granitów poszarpane strzępy:\nTak, że nareszcie za mną i przede mną\nGóry, przepaści, lawiny, skał kępy —\n\nStopniały wszystkie w nieskończoność ciemną\nJuż blizko celu — i srebrzyste ostrze,\nCo pracą ogni wewnętrznych podziemną\n\nRzuciło w błękit swe dymiące nozdrze,\nWkrótce w ostatnim zdobyte okopie,\nPod stopą moją widnokrąg rozpostrze...\n\nJestem — i chyba w błękit się roztopię;\nW pół przechylony w przymglone powietrze,\nW gasnących świateł opływam potopie\n\nI łowię wzrokiem te barwy wciąż bledsze,\nCo w nowe coraz zlewają się tony,\nZanim je wszystkie ręka nocy zetrze.\n\nZrazu nic widzieć nie mogłem olśniony...\nNiebo i ziemia w szalonym zawrocie\nSpływały w jeden łańcuch nieschwycony;\n\nI w nierozdzielnym powiązane splocie,\nGór rusztowania, niebieskie przestworza,\nDoliny, ledwie widzialne w przelocie,\n\nSrebrne wód spadki i błyszczące morza, —\nMigały naraz przed zdumionem okiem...\nA nad tem wszystkiem jedna wielka zorza.\n\nOd strony morza, nad urwiska bokiem,\nObok krateru, co wieczyście płonie,\nOsłonion dymu przejrzystym obłokiem,\n\nZe łzami w oczach, w błyskawic koronie,\nNa piedestale, z złotą harfą w ręku,\nSiedział lutnista na obłocznym tronie.\n\nNogę swą oparł na liktorskim pęku\nI drżącą rękę kładł na złote struny,\nA harfa jego, orężnego szczęku\n\nPełna, a dla niej przygrywką — pioruny.\nPosąg to w przyszłość obrócon daleką,\nZagadkowemi wypełniony runy;\n\nPrzed nim duch ludu trzaska trumny wieko,\nA obleczony szatą purpurową,\nNa krwawe strugi spogląda, co cieką.\n\nDalej Polelum, pod jutrznią tęczową,\nNa piersiach brata umarłego trzyma,\nTrupią dłoń jego wznosi ponad głową,\n\nI u chmur żebrze piorunów oczyma.\nObok, na stosie strzaskanych oręży,\nPrzy popielnicy z prochami olbrzyma\n\nDwie dziewic: jedna trzyma kłębek węży\nI nóż skrwawiony; jak Nemezis gniewna,\nWoła: „Kto za mną, nim umrze, zwycięży!”\n\nDruga, w liliowym wianku lutnia śpiewna,\nWiatrom się skarży, że nad sercem ludu\nWięcej ma władzy płaczącego drewna\n\nNieczuły kawał i nadzieja cudu —\nNiźli królewska boleść, stos ofiarny\nI cała przyszłość spodlenia i brudu.\n\nA z drugiej strony tętni jeździec czarny\nI całun śniegu piersią konia kraje;\nZwrócony biegiem ku gwieździe polarnej,\n\nGrzmiąco przyzywa: „Kto rycerz, niech wstaje!”\nTak coraz dalej wokoło lutnisty\nWidziałem całą białych widem zgraję,\n\nZarysowaną zlekka w wieniec mglisty,\nKtóry wypełniał ciemne tło obrazu,\nSkładając jeden długi sen kwiecisty.\n\nWpatrzony stałem na krawędzi głazu,\nNie śmiejąc skłócić powietrza westchnieniem,\nNie mogąc znaleźć w swych ustach wyrazu\n\nW zachwycie przed tem cudownem widzeniem;\nI chciałem wżyć się w tę całość natchnioną\nA naznaczoną piekielnem znamieniem.\n\nNie łatwo walką duszy swej szaloną\nRozgrodzić niebios i piekieł potęgi\nI stać na szczycie bólu przed zhańbioną;\n\nNa zatracone patrząc widnokręgi,\nZachować dumy błyskawiczny wieniec,\nNie łamiąc Bogu czynionej przysięgi.\n\nTen więc przede mną wielki potępieniec,\nCo deptał światów zwyczajne porządki\nI duchom wstydu wypalił rumieniec,\n\nGnając je myślą w genetyczne wrzątki, —\nW apoteozie swej posępnej doli,\nJaśniał jak niebem gardzące wyjątki.\n\nAch! wobec niego korząc się — powoli\nTraciłem dotąd niezłomną pogodę;\nChciałem się wyrzec narzuconej roli,\n\nNa wszystkie ciosy mieć znów serce młode,\nI walcząc przeciw naznaczonym sądom\nW piekielnych ogniach walki wziąść nagrodę.\n\nBo któż się może oprzeć takim prądom,\nCo rozrywają zasklepione rany?\nKtóż może nędzy niezmiennej zarządom\n\nSpokojnie duch swój powierzyć stroskany,\nZ wytkniętych torów, nigdy nie wykraczać —\nBy nieomylnej doczekać wygranej!\n\nGdy tak sam z sobą bój począłem staczać,\nWtopiony wzrokiem w chmurną postać mistrza,\nWichry przybiegły — po lutni rozpaczać;\n\nI coraz bardziej burzliwa i mglistsza\nFala harmonii spłynęła w błękity;\nI niebios coraz jaskrawość ognistsza\n\nPorozciągała swe płonące świty;\nI coraz więcej ciemniały ku górze\nBezksiężycowe posępne zenity.\n\nTymczasem wulkan w płomieniste róże\nUbrał się cały — i hukiem podziemnym,\nWraz z piorunami, które słały burze,\n\nWtórował pieśni natchnieniom tajemnym;\nA z dołu jeszcze pod olbrzymią skałą,\nRozbijające się na pasie ciemnym\n\nMorze odmęty swoje rozkiełznało\nI z bezkrańcowej wyjącej przestrzeni\nTrzecią pieśń straszną do wierzchołka słało.\n\nJakby za danem hasłem, potępieni\nZaczęli z tajnych wychodzić kryjówek.\nByła to chmura połowicznych cieni,\n\nCo pozbawiona rąk i trupich główek,\nZ grobowców nagie szkielety wywlekła,\nDo rozpaczliwych zagnana wędrówek.\n\nStraszna je wiedźma po ramionach siekła,\nPędząc jak trzodę przez płomienie źrące,\nBy nie uciekły na dno swego piekła.\n\nTylko się kości kurczyły płaczące\nI w łez przydrożne padały kałuże,\nChcąc tam swe rany ochłodzić piekące.\n\nI ani całej zgrozy nie powtórzę:\nJak wypraszały się widma od męki;\nZ jaką niechęcią pełzły pod to wzgórze,\n\nSkąd brzmiały harfy piorunowe dźwięki;\nI jak bolesnym przejmował mię wstrętem\nTen trupi zastęp bez głowy i ręki.\n\nPrzyszedł nareszcie i w kole przeklętem\nNaprzeciw mistrza rozpostarł się tronu...\nTu, — jakby, pieśni porwany zamętem,\n\nStracić miał pamięć haniebnego zgonu, —\nCały się łańcuch ożywił występny\nI w takt dzikiego kołysał się tonu.\n\nZ trwogą patrzałem na taniec posępny,\nNa te szkielety wsłuchane ciekawie\nW tok pieśni, dla ich bytów niedostępny...\n\nI kiedy lutnia zagrzmiała o sławie,\nŻywiej zabłysła ich próchen bielizna —\nI w wojowniczej stanęły postawie;\n\nA kiedy lutnia wyjękła: „Ojczyzna!”,\nPoodrzucały swe skrwawione płótna —\nI silniej od nich wionęła zgnilizna.\n\nGdy coraz bardziej pieśń szalała smutna\nW pourywane chaotyczne spadki,\nNa ziemię padła czereda pokutna\n\nI wszczęła wyciem głośno wzywać matki!\nAż dreszcz przejmował patrzeć na te wstrętne\nSpróchniałych kości skrzypiące ostatki;\n\nJak się w targania rzucały namiętne,\nJak się przykrzyły niebu swemi modły,\nI o zniszczenie błagały doszczętne.\n\nDługo się w bólach pasował proch podły,\nNim się odważył powstać o swej sile,\nI tam, gdzie harfy natchnienia go wiodły,\n\nIść — na wiekowej oprzeć się mogile;\nLecz przy odgłosie wulkanicznych grzmotów\nZerwał się przecież — i wrzeszcząc opile,\n\nStraszne przysięgi składał, że już gotów.\nRuszyły naprzód te, krzywoprzysiężne,\nRoznamiętnione do niezwykłych lotów\n\nMary wpółsenne, liche, niedołężne,\nGnane boleścią, przestrachem, rozpaczą,\nJako upiorów hufce bezorężne...\n\nI kędy orły nad grobowcem kraczą,\nI kędy tylko nad przepaści łonem\nPorozwieszane czarne świerki płaczą\n\nW miejscu grobową ciszą uświęconem,\nNa okrwawiony szaniec uroczyska\nBiegły ohydne za nikczemnym zgonem.\n\nI wnet się smutne zatrzęsły zwaliska,\nI cichych westchnień przedarły się tony,\nI w głębi lochu trumna, czy kołyska,\n\nW gwiazd się jaśniejsze przybrała korony —\nI całą martwość grobowego świata\nOświecił z góry księżyc przerażony.\n\nSrebrna mgła, duchów niewidzialnych szata,\nRozfalowana tajemniczem drżeniem,\nPonad grobami zawisła skrzydlata,\n\nTrącana widzeń wzlatujących tchnieniem;\nA na niej blade zakwitły postacie\nNarysowane miesięcznym promieniem.\n\nI pełno było w tej obłocznej szacie\nZaledwie przeczuć dających się szmerów,\nO pohańbionym teraz majestacie\n\nRozmyślających dawnych bohaterów;\nI pełno wonnych przeszłością podmuchów,\nZ nadziemskiej sfery płynących eterów.\n\nCoraz się więcej rozszerzał krąg duchów,\nJakby się wieków otchłanie otwarły,\nJakby się wydarł ze swoich łańcuchów\n\nI tu na świadka stanął świat umarły\nW tej symbolicznej nocy zatracenia\nZ pogardą patrzeć na bezgłowe karły.\n\nWszystkich żywiołów zmieszały się tchnienia\nI wszystkich potęg nadzmysłowe straże\nPrzyszły do ziemi szturmować sumienia,\n\nA rozgrzebując milczące cmentarze,\nZajrzeć w ludzkości zapleśniałe serce:\nCzy nic — prócz pleśni — więcej nie pokaże...\n\nW takiej szalonej widziadeł rozterce\nTrwoga i boleść wiały nieskończone,\nJakby w przeklętej od nieba szermierce\n\nMiały być struny przeczuć potrącone,\nI w rozstrzygnięciu krwawego dramatu,\nPoza tryumfem piekieł nieskażone\n\nWschodzące słońce miało wskazać światu —\nW długim szeregu zatraceń i zniszczeń,\nOd legendowych rajów Eufratu —\n\nDrogę — wśród ciągłych bojów i oczyszczeń —\nDo tej anielskiej ojczyzny wszech ludów,\nCo, wolna w chwili osiągniętych ziszczeń,\n\nSpłynie z rozbitej dziś kolebki cudów. \n\n\n\n\n\n"}
{"title": "Serenada", "text": "\n\n\nPatrz! oto wiosna znów\nNajsłodsze niesie ci tchnienia\nI czoło twoje ocienia\nWieńccem kwitnących bzów,\nCzy czujesz w niemym zachwycie\nWdzięk nowy i nowe życie?\nO, luba - mów!\n\nCzy czujesz dziwne pragnienia,\nOżywczy powiez płomienia,\nUrok niebiańskich snów?\nCzy czujesz tę woń w błękicie,\nCo serca przyspiewsza bicie?\nO, luba - mów!\n\nSyszysz miłości śpiew?\nSłyszysz, jak wietrzyk szeleści,\nKwiaty całuje i pieści,\nIgrając pośród drzew?\nSłyszysz w tej cichej godzinie\nHarmonię, co w serca płynie\nZ nadziemskich stref?\n\nI kojąc ludzkie boleści,\nPrzynosi w sennej powieści\nNajtkliwszych uczuć siew?\nSłyszysz, jak skryty w jaśminie\nSłowik wygłasza jedynie\nMiłości śpiew?\n\nCzy widzisz światła rzut,\nKtóry w błękitów przestrzeni\nWśród nocy niebo rumieni,\nZwiastując słońca wszchód?\nCzy widzisz, widzisz tam w dali,\nJak księżyc igra na fali\nSpokojnych wód?\n\nCzy widzisz w blasku promieni,\nW grze świateł i lekkich cieni,\nWiecznej piękności cud?\nCzy serca twego nie pali\nPłynący w wianku korali\nJutrzenki wschód?\n\nJeżeli w sercu twym\nTo wszystko słyszysz i czujesz,\nJeżeli rozkosz zgadujesz,\nCo świat ożywia tchem;\nJeśli twe usta różane\nGoią pragnieniam owiane\nZa jakim snem;\n\nJeśli się w niebo wpatrujesz,\nI wonne kwiaty całujesz\nZ wzruszeniem walcząc swym - -\nZejdź do mnie, dziewczę kochane,\nKończyć marzenia wiośniane\nNa sercu mym.\n \n\n\n\n\n\n"}
{"title": "Siwy koniu", "text": "\n\n\nSiwy koniu, siwy koniu!\nCoś tak zadumany?\nNie wiesz drogi, nie wiesz drogi?\nDo mej ukochanej.\n\nMoja miła nas rzuciła,\nNie wyrzekłszy słowa;\nJak nie znajdziesz do niej drogi,\nZginąć nam gotowa.\n\nSiwy koniu, siwy koniu,\nCiężko tobie będzie,\nPrzegonimy wiatr, co wieje\nNie spoczniemy w pędzie.\n\nSiwy koniu, siwy koniu,\nCiężej sercu memu -\nBo straciło już nadzieję,\nSamo nie wie czemu!\t\n\n\n\n\n\n"}
{"title": "Sonet", "text": "\n\n\nSie trennten sich endlich und sah\\'n nicht.\nNur noch zuweilen im Traum;\nSie waren langst gestorben\nUnd wussten es selber kaum.\n\nKiedym cię żegnał, usta me milczały,\nI nie wiedziałem, jakie słowo rzucić,\nWięc wszystkie słowa przy mnie pozostały,\nA serce zbiegło i nie chce powrócić.\n\nTyś powitała znów swój domek Biały,\nGdzie ci słowiki będą z wiosną nucić,\nA mnie przedziela świat nieszczęścia cały,\nDom mój daleko i nie mogę wrócić.\n\nTak mi boleśnie, żem odszedł bez echa,\nA jednak lepiej, że żadnym wspomnieniem\nTwych jasnych marzeń spokoju nie skłócę,\n\nBo tobie jutrznia życia się uśmiecha,\nA ja z gasnącym żegnam się promieniem\nI w ciemność idę, i już nie powrócę.\n\n[16 wrzesień 1870]\n\n \n\n\n\n\n\n"}
{"title": "Sonet", "text": "\n\n\nNiedługo może na przyszłości dzieje\nZostanie tylko blady cień wspomnienia;\nSerdeczne ślady mroźny wiatr rozwieje\nI wszystko zniknie we mgłach oddalenia.\n\nWięc trzeba będzie zmusić do milczenia\nTe drżące struny, z których pieśń się leje,\nI grobowego wziąć pozór kamienia,\nCo pogrzebaną pokrywa nadzieję.\n\nNa taką przyszłość, co mgłę ołowianą\nRozpostrzeć może na błękitnym niebie,\nNa taką przyszłość, ciemną i stroskaną,\n\nCo ból i miłość zarówno pogrzebie...\nNiechaj te słowa pamiątką zostaną\nI niech przeżyją razem mnie i Ciebie!\n \n\n\n\n\n\n"}
{"title": "Sonet / Nie myśl o szczęściu! Nie myśl o miłości!", "text": "\n\n\nNie myśl o szczęściu! Nie myśl o miłości!\nDla nas ten owoc nigdy nie dojrzewa,\nMy rwiemy inny z przeklętego drzewa,\nCo daje wiedzę bytu i nicości.\n\nMy znać nie możem uniesień młodości,\nBo już w kolebce truciznę nam wlewa\nWidmo haniebnej i krwawej przyszłości\nI do snu pieśni straszliwe nam śpiewa.\n\nWięc młodość nasza mija bezpowrotnie\nJak błyskawica wśród bezpłodnej burzy,\nSerce się nasze wypali i znuży,\n\nI nic nie zdoła podnieść go istotnie -\nA gdy nie możem żyć i cierpieć dłużej...\nTo na wygnaniu giniemy samotnie.\n \n\n\n\n\n\n"}
{"title": "Sonet / Niedługo może na przyszłości dzieje", "text": "\n\n\nNiedługo może na przyszłości dzieje\nZostanie tylko blady cień wspomnienia;\nSerdeczne ślady mroźny wiatr rozwieje\nI wszystko zniknie we mgłach oddalenia.\n\nWięc trzeba będzie zmusić do milczenia\nTe drżące struny, z których pieśń się leje,\nI grobowego wziąć pozór kamienia,\nCo pogrzebaną pokrywa nadzieję.\n\nNa taką przyszłość, co mgłę ołowianą\nRozpostrzeć może na błękitnym niebie,\nNa taką przyszłość, ciemną i stroskaną,\n\nCo ból i miłość zarówno pogrzebie...\nNiechaj te słowa pamiątką zostaną\nI niech przeżyją razem mnie i Ciebie!\n \n\n\n\n\n\n"}
{"title": "Sonet / Odkąd znów padło w proch twe czoło dumne", "text": "\n\n\nOdkąd znów padło w proch twe czoło dumne,\nNa synów twoich dziwna zeszła trwoga,\nIch wzrok bezmyślny widzi tylko trumnę,\nNa której wsparła się zwycięzcy noga.\n\nOni nie wiedzą, że ty prochom dziatek\nDziś posłuchanie dajesz tam u Boga,\nI śmią narzekać, o najlepsza z matek,\nŻeś porzuciła ich na pastwę wroga!\n\nLecz ty wymową cichą, apostolską,\nUcz ludy zginać przed tobą kolana\nI bądź w błękitach tą harfą eolską,\n\nPo której wichry głoszą imię Pana.\nJasnym sztandarem duchów bądź, o Polsko,\nPóki nie wstaniesz z prochu nieskalana.\t\n\n\n\n\n\n"}
{"title": "Sonet / Pośród narodów", "text": "\n\n\nPośród narodów - wyście nędzarzami!\nZ dumą hidalgów nosicie łachmany\nI odkrywacie światu swoje rany,\nAby zarabiać na chleb krwią i łzami.\n\nWłasną nikczemność znacie dobrze sami,\nWięc się chowacie w pamiątek kurhany,\nI gdy kto skargę podniesie stroskany,\nWołacie, że on świętość grobu plami.\n\nTrzeba mieć litość nad wami, nędzarze,\nTrzeba wam życzyć, o biedni, ułomni,\nŻebyście ciche zalegli cmentarze\n\nI z tego świata zeszli bezpotomni;\nŚmierć wam tę jedną nadzieję ukaże:\nŻe o was Polska i przyszłość zapomni!\n \n\n\n\n\n\n"}
{"title": "Spóźniona odpowiedź", "text": "\n\n\nMiałem raz jedną szczęścia chwilę,\nChwilę rozkoszną, lecz zbyt krótką:\nPatrzałaś na mnie dziwnie a mile.\nSiedząc cichutko.\n\nJa byłem wtenczas tak wymowny!\nTyś mnie słuchała, pieszcząc pieska...\nNa ustach uśmiech wykwitł czarowny,\nA w oku łezka.\n\nMówiłem wiele w upojeniu,\nMiłością brzmiało każde słówko,\nA tyś tonęła w słodkim marzeniu\nZ schyloną główką\n\nWidziałem serca twego bicie,\nWidziałem w wzroku wzruszeń tyle...\nAch jeszcze dzisiaj oddałbym życie\nZa taką chwilę!\n\nWyznałem moją miłość całą,\nCzekając, co mi powiesz sama;\nNie wiem, co wtenczas ze mną się działo...\nWtem weszła mama!\n\nJa się zmieszałem, tyś się zlękła\nI odtrąciłaś rączką pieska,\nPierzchła odpowiedź i w locie pękła\nBańka niebieska.\n\nPotem ubiegło czasu wiele,\nCzekałem długo na odpowiedź,\nAż usłyszałem w jedną niedzielę\nTwoją zapowiedź.\n \n\n\n\n\n\n"}
{"title": "Stokrotki / I", "text": "\n\n\nJakże żałuję tej szczęśliwej pory,\nKiedy stokrotki, kwiatek pospolity,\nZdał mi się w cudne ubranym kolory,\nI budził w sercu dziecinne zachwyty,\n\nI kiedy długie majowe wieczory\nSpędzłem, patrząc w jasnych ócz błękity,\nCichego szczęścia pełen i pokory,\nBijący sercem, a nigdy niesyty.\n\nA choć to było kwiecie takie skromne,\nNigdym się z prawdą marzeń nie rachował,\nBom miał rozkoszą serce nieprzytomne.\n\nI kiedym usta różane całował,\nTom nic nie pragnął i nic nie żałował,\nI dziś drżę jeszcze, gdy tę chwilę wspomnę...\t\n\n\n\n\n\n"}
{"title": "Stokrotki / II", "text": "\n\n\nPóźniej, ach, wiele kwiatów egzotycznych\nWidziałem pełnych piękności i woni.\nDużo heroin znałem poetycznych,\nNiosących uśmiech, łzy i serce w dłoni...\n\nA przecież żaden z tych kwiatów rozlicznych,\nWspomnieniem szczęścia mnie teraz nie goni\nI z tych postaci wzniosłych, eteryczncyh,\nOd melancholii żadna mnie nie broni!\n\nBom się nie spotkał już z tym upojeniem,\nCo jedno drogę do szczęścia otwiera,\nBez względu czy jest prawdą, czy złudzeniem.\n\nBez niego serce powoli zamiera\nI z ideałów maski zdziera,\nI żegna zwiędłe stokrotki westchnieniem...\n \n\n\n\n\n\n"}
{"title": "Szczęśliwa młodość", "text": "\n\n\nSzczęśliwa młodość!... nawet smutki\nZaprawne mą rozkoszą.\nDzień szczęścia długi - krotki;\nŁzy ulgę jej przynoszą.\n\nSzczęśliwa młodość!... swe boleści\nW słowiczym odda śpiewie\nI echem własnych skarg się pieści,\nI o swym szczęściu nie wie!\n \n\n\n\n\n\n"}
{"title": "Szkic do współczesnego obrazu", "text": "\n\n\nW ogrodzie strojnym w rzeźb klasycznych szereg,\nPełnym róż, mirtów, jaśminów, tuberoz,\nW gronie wykwintnych paziów i pasterek\nRenesansowy cicho stąpa Eros.\n\nOstrożnie leci jego złota strzałka\nPomiędzy pary rozmarzone słodko,\nBy nie skaleczyć pieszczonego ciałka,\nA tylko tajną podrażnić łaskotką.\n\nWytworne damy, poeci, artyści,\nSztuki smakosze, dworacy i pazie\nW cieniu laurowych grupują się liści,\nW półtonach płynnych, w mistrzowskim obrazie.\n\nLekkie westchnienia, przelotne uśmieszki,\nSpojrzenia słodycz niosące przez chwilę,\nWdzięczne pokusy, eteryczne grzeszki\nKrążą w powietrzu jak płoche motyle.\n\nNie domówione wśród urwanych szeptów\nI niby siatką spowite pajęczą,\nZ ust estetycznej alchemii adeptów\nSłowa muzyką przytłumioną brzęczą.\n\nI płynie myśli subtelny aromat...\nWyszlachetniony w cieplarnianej szkole,\nPrzystępny tylko dla wybranych gromad,\nOdczuwających nastrój i symbole.\n\nI w estetycznym roztopione smutku,\nCo z prozy - życia powszedniej wyrwany,\nNadobne pary szepczą po cichutku,\nDo bladolicej wzdychając nirwany.\n\nJest im niezbędny wśród wrażeń przesytu\nGorzki, trujący nicestwa narkotyk -\nWięc rozpaczają nad marnością bytu...\nI w nowy zaraz przechodzą erotyk.\n* * *\nPoza kratami ogrodu - w ulicy\nTłum się gromadzi i przed bramą staje -\nJacyś nieznani barbarzyńcy dzicy...\nNiesforne, brudne i obdarte zgraje.\n\nPomiędzy nimi nie Eros różany\nNa blade twarze rzuca blask przewodni -\nLecz jakaś wiedźma ubrana w łachmany\nPotrząsa drzazgą płonącej pochodni.\n\nW źrenicach krwawe zapala im błyski\nWidokiem bogactw kuszących ogrodu\nI budzi instynkt poziomy i niski,\nBrzydkie uczucie zwierzęcego głodu.\n\nTwarde ich pięści zaciska kurczowo,\nJadem zawiści serc przyspiesza bicie,\nNa usta kładzie złorzeczenia słowo\nI ten głos w ostrym wydobywa zgrzycie:\n\n\"Gdy nasze dzieci wśród wilgotnych ciemnic\nDuszą się - żądne mleka i powietrza,\nGdy nasze siostry na chlebie najemnic\nNie mogą wyżyć - nam sztuk waszych nie trza!\n\nKto w jarzmie pracy nie dośpi i nie zje,\nGdy go z rodziną przyciska potrzeba,\nKlnie waszą mądrość i waszą poezję,\nA łaknie ziemi, powietrza i chleba.\n\nWas nie obchodzą nic losy milionów\nAni nędzarzów pospolite troski -\nPrzeto w przepychu woni, barw i tonów\nDo szczętu zagon trwonicie ojcowski.\n\nLubicie ludzką wzruszać się niedolą,\nGdy ją widzicie w książce lub na płótnie -\nAle was rany nasze nie zabolą\nI trud żywota obcy wam, o trutnie!\"\n\nTak coraz głośniej wykrzykuje tłuszcza,\nPatrząc na państwo fantazji bogate -\nI coraz dziksze spojrzenia zapuszcza\nW siedzibę zbytku, przez ogrodu kratę.\n\nAle w ogrodzie estetyczne damy,\nTrubadurowie, sztukmistrze i pazie\nNie słyszą burzy, co huczy u bramy,\nTonąc w lubieżno-mistycznej ekstazie...\n \n\n\n\n\n\n"}
{"title": "Szkoda!", "text": "\n\n\nSzkoda kwiatów, które więdną\nW ustroni,\nI nikt nie zna ich barw świeżych\nI woni.\nSzkoda pereł, które leżą\nW mórz toni;\nSzkoda uczuć, które młodość\nRoztrwoni.\nSzkoda marzeń, co się w ciemność\nRozproszą,\nSzkoda ofiar, które nie są\nRozkoszą;\nSzkoda pragnień, co nie mogą\nWybuchać,\nSzkoda piosnek, których nie ma\nKto słuchać.\nSzkoda męstwa, gdy nie przyjdzie\nDo starcia,\nI serc szkoda, co nie mają\nOparcia.\n\n \n\n\n\n\n\n"}
{"title": "Sztuczne kwiaty", "text": "\n\n\nFabrykacja sztucznej flory\nZ wielką prawdą dziś oddaje\nRoślinnego świata wzory\nI odmienne ich rodzaje.\n\nKażdy nawet kwiat najrzadszy\nNaśladuje zręcznie sztuka -\nKto się dobrze nie przypatrzy,\nBardzo łatwo się oszuka.\n\nI w poezji wdzięcznych kwiatach\nWzmógł się przemysł - gdyż je sztucznie\nWyrabiają na warsztatach\nWyzwolonych kunsztów ucznie.\n\nOdtwarzają nader wiernie\nUkład, barwę i kształt wszelki,\nPłatki koron, listki, ciernie,\nNawet lśniące roś kropelki.\n\nPierwszorzędnych firm wyroby,\nPosiadając wiele zalet,\nSłużyć mogą do ozdoby\nSalonowych dam toalet.\n\nFabrykaty mocne, tanie,\nPełne smaku i świeżości,\nZasłużyły na uznanie\nEleganckiej publiczności.\n\nZnaczny zapas jest do zbycia\nDoskonałych tych towarów -\nNic im nie brak... oprócz życia\nI poezji słodkich czarów!\t\n\n\n\n\n\n"}
{"title": "Szumi w gaju brzezina", "text": "\n\n\nSzumi w gaju brzezina,\nBo inaczej nie może,\nWiatr gałązki jej zgina,\nMusi szumieć nieboże.\n\nWzdycha w gaju dziewczyna,\nMimo woli łzy cieką,\nBo miłego wspomina,\nCo jest od iej daleko.\n\nGdy nadejdzie już zima,\nBrzoza liści pozbędzie,\nWszystkie wichry wytrzyma\nI już szumieć nie będzie.\n \n\n\n\n\n\n"}
{"title": "Słonko", "text": "\n\n\nWędrowało sobie słonko,\nUśmiechnięte, jasne, złote,\nSzło nad gajem, szło nad łąką,\nNapotkało w łzach sierotę -\n\nTen się żali: \"Tak wesoło\nŚwiecisz światu, słonko moje,\nUśmiechami sypiesz wkoło,\nGdy ja smutny we łzach stoję;\n\nObojętnie patrzysz na to,\nJak się ludzkie serca męczą...\nI nad każdą ludzką stratą\nPromienistą błyskasz tęczą.\"\n\nSłonko na to; \"Biedne dziecię!\nI mnie smutno na niebiosach,\nGdy o waszym myślę świecie\nI o ludzi ciężkich losach.\n\nLecz nie mogę ustać w drodze,\nBy nad każdą boleć raną -\nWięc w złocistym blasku chodzę,\nWypełniając, co kazano.\n\nNie pomogą próżne żale...\nBól swój niebu trza polecić -\nA samemu wciąż wytrwale\nTrzeba naprzód iść... i świecić!\"\t\n\n\n\n\n\n"}
{"title": "Ta łza", "text": "\n\n\nTa łza, co z oczu twoich spływa,\nJak ogień pali moją duszę,\nI wciąż mnie dręczy myśl straszliwa,\nŻe cię w nieszczęściu rzucić muszę.\n\nŻe cię zostawić tak znękaną\nI nic z win przeszłych nie odrobię -\nTa myśl jest wieczną serca raną\nI ścigać będzie jeszcze w grobie.\n\nMyślałem, że nim rzucę ziemię,\nTwych nieszczęść szala się przeważy,\nŻe z ramion ciężkie spadnie brzemię\nI ujrzę radość na twej twarzy.\n\nLecz gdy los na to nie dozwoli,\nPo cierniach w górę wciąż się wspinaj,\nA choć winienem twej niedoli,\nMiłości mojej nie przeklinaj!\n\n \n\n\n\n\n\n"}
{"title": "Toast w Poznaniu", "text": "\n\n\nChwilę tylko w braterskim złączeni uścisku,\nSpoczęliśmy na sercach wielkopolskiej braci;\nAle dosyć nam było przelotnego błysku,\nBy ten węzeł jedności, co nigdy nie traci\nSwojej mocy pomimo nieszczęść i rozdziałów,\nWzmocnić teraz uczczeniem wspólnych ideałów.\n\nDosyć było nieznanej dotychczas rodzinie\nPołączyć swoje dłonie i z oczu wyczytać\nTajemnicę braterstwa, co z serc w serca płynie,\nBy się o nic nie troszczyć i o nic nie pytać,\nAle wszystko odgadnąć z pierwszego wejrzenia\nI łzami wypowiedzieć dzieje pokolenia.\n\nZdawało się na chwilę, że to cud prawdziwy!\nŻe jasna przeszłość z grobu wiekowego wstała\nI przyszła błogosławić naród wiecznie żywy\nW garstce, co się nad Warty brzegami spotkała,\nI że królewskie cienie śpiących tutaj Piastów\nSłuchały rozjaśnione wzniesionych toastów!\n\nI chociaż to sen tylko, żeśmy połączeni,\nChoć ta mara całości wraz z rozstaniem pryska,\nJednak dla ducha nie ma granic i przestrzeni\nI miłość do jednego skupi nas ogniska,\nGdzie przechowując skrzętnie cnót ojczystych zaród\nNie zapomnim: że jeden stanowimy naród.\n\nPołączyła nas dziwna braterstwa potęga,\nKtórej z naszego łona przemoc nie wydarła!\nDziś widzim, jak daleko poza grób swój sięga -\nWięc choć nam powiadają: \"Ta ziemia umarła\",\nTo my, czując, jak polska wydziera się dusza -\nWołamy jednomyślnie: \"Jednak się porusza\".\n\nTa myśl, którą wynosi m z naszego spotkania,\nTa wiara w polskie serca, której nic nie zmieni,\nNiechaj będzie zarazem słowem pożegnania\nOd tych, co Was kochają jak bracia rodzeni -\nI w ostatnim uścisku, w cichej łez wymowie,\nWznoszą po raz ostatni: Wielkopolski zdrowie!\n \n\n\n\n\n\n"}
{"title": "Ty czekaj mnie!", "text": "\n\n\nTy czekaj mnie, dzieweczko cudna,\nPod tą wysmukłą topolą!\nPrzysięgam ci - choć to rzecz trudna,\nŻe wrócę - gdy mi pozwolą.\n\nTy czekaj mnie i kochaj wciąż!\nBędzie to wielką zasługą -\nA jak się znajdzie dla ciebie mąż...\nNie każ mu wzdychać zbyt długo!\n\nLecz bierz z nim ślub i kochaj znowu,\nDopóki serca ci stanie,\nI wierzyć chciej mojemu słowu,\nŻe to ci skróci czekanie.\n\nGdy minie już miłości szał -\nCzekaj mnie pod tą topolą;\nChociażbym z grobu powstać miał,\nPowrócę - gdy mi pozwolą.\n\n5 kwiecień 1870\n \n\n\n\n\n\n"}
{"title": "Tym, którzy smutni", "text": "\n\n\nTym, którzy smutni, którzy zgnębieni\nW milczeniu tylko i cierpią, i giną,\nTym dla serc trzeba jaśniejszych promieni\nNad idealną świecących krainą,\n\nIm zimne słowa mędrców nie wystarczą\nI praw koniecznych bezwzględna powaga\nNie będzie dla nich osłoną ni tarczą,\nGdy serce gwałtem szczęścia się domaga.\n\nTrzeba im pociech, których nie da życie;\nTrzeba anielskich uśmiechów w błękicie;\nTrzeba litosnej nad światem opieki;\nTrzeba miłości wiecznej, choć dalekiej...\n \n\n\n\n\n\n"}
{"title": "Tęsknota", "text": "\n\n\nObłoki, co z ziemi wstają\nI płyną w słońca blask złoty,\nAch, one mi się być zdają\nSkrzydłami mojej tęsknoty.\n\nTe białe skrzydła powiewne\nCzęsto nad ziemią obwisną,\nŁzy po nich spływają rzewne,\nCzasem i tęczą zabłysną.\n\nGwiazdy, co krążą w przestrzeniach\nPo drogach nieskończoności,\nSą one dla mnie w marzeniach\nOczami mojej miłości.\n\nPatrzą się w ciemne odmęty\nTe wielkie ruchome słońca...\nI ja miłością przejęty,\nPatrzę i tęsknię bez końca.\n\n11 październik 1871\n \n\n\n\n\n\n"}
{"title": "Ucisz się, serce!", "text": "\n\n\nUcisz się, serce! - swoich strat\nJuż nie opłakuj, stroskane;\nAle wschodzący pozdrów świat\nI jego jutrznie różane.\n\nBłogosław nowym życia dniom,\nTemu, co wschodzi i rośnie,\nŚwieżym nadziejom, świeżym snom,\nŚwieżej młodości i wiośnie.\n\nPozdrów pokoleń przyszły ród,\nIch myśli, pragnienia, cele,\nKwiat nowych uczuć, nowych cnót,\nNa naszym wzrosły popiele.\n\nPozdrów kłos złoty nowych pól,\nNowych kochanków zachwyty,\nNowe tęsknoty, nowy ból\nI wiecznie nowe błękity.\n\nPozdrów tych wszystkich wiernych sług,\nCo twardą pracą i znojem\nPłacą ludzkości święty dług,\nO szczęściu nie myśląc swojem.\n\nI tych, co będą światło nieść\nDo chat - gdzie ciemni i głodni,\nCo będą walczyć - aby zgnieść\nWidziadło nędzy i zbrodni.\n\nWitaj ich wszystkich w blasku zórz,\nKtóry zaledwo widnieje,\nW ich ręce swoją wiarę złóż,\nSwą miłość i swą nadzieję.\n\nSzczęście, za którym dzisiaj ty\nNa próżno tęsknisz i czekasz,\nI nie ziszczone wszystkie sny,\nWszystkie pragnienia - im przekaż.\n\nWzleć ponad własnej drogi kres,\nZ błogosławieństwem dla świata,\nCo w pasmo błędów, walk i łez\nSzlachetne dążenia wplata.\n\nA snuć się będzie złota nić,\nChociaż ty spoczniesz w mogile...\nI będziesz nowym życiem żyć\nW młodzieńczej barwie i sile.\n\nWszędzie coś z swoich znajdziesz snów,\nZ uczuć straconych i rojeń,\nI z kochankami będziesz znów\nPić słodycz świeżych upojeń.\n\nBędziesz - gdzie ludzkiej myśli zdrój\nW niepowstrzymanym rwie biegu...\nGdzie się rozstrzyga duchów bój,\nW walczących staniesz szeregu.\n\nGdzie płynie skargi rzewny głos,\nTam będziesz - i będziesz z temi,\nCo chcą polepszyć ludzki los\nI przynieść szczęście tej ziemi.\n\nI do wieśniaczych zstąpisz chat\nUczucia budzić nieznane...\nWięc nie popłakuj swoich strat,\nPociesz się, serce stroskane!\n \n\n\n\n\n\n"}
{"title": "Ulewa", "text": "\n\n\nNa szczytach Tatr, na szczytach Tatr,\nNa sinej ich krawędzi\nKróluje w mgłach świszczący wiatr\nI ciemne chmury pędzi.\n\nRozpostarł z mgły utkany płaszcz\nI rosę z chmur wyciska -\nA strugi wód z wilgotnych paszcz\nSpływają na urwiska.\nNa piętra gór, na ciemny bór\nZasłony spadły sine,\nW deszczowych łzach granitów gmach\nRozpłynął się w równinę.\n\nNie widać nic - błękitów tło\nI całe widnokręgi\nZasnute w cień, zalane mgłą,\nPorżnięte w deszczu pręgi.\nI dzień, i noc, i nowy wschód\nPrzechodzą bez odmiany -\nDokoła szum rosnących wód -\nStrop nieba ołowiany.\n\nI siecze deszcz, i świszcze wiatr,\nGłośniej się potok gniewa,\nNa szczytach Tatr, w dolinach Tatr\nMrok szary i ulewa. \n\n\n\n\n\n"}
{"title": "Usprawiedliwienie", "text": "\n\n\nOdtrąciłem od siebie z daleka\nSamolubną boleść, co się żali,\nJednak w piersiach mam serce człowieka\nI nie jestem ukuty ze stali.\n\nWięc dźwigając swoich smutków brzemię,\nCzuję nieraz, ze mi braknie sil,\nI upadam zmęczony na ziemię,\nOdkrywając rany, którem krył.\n\nLecz słabości nie wstydzę się swojej\nNi litości cudzej, którą czerpię;\nMnie czasami żądać jej przystoi,\nGdyż nie tylko sam za siebie cierpię.\n\nWszystkie ludzkie nędze i lozpacze\nW swoim sercu pomieszczone mam,\nGdy nad szczęściem utraconym plączę,\nTo nad czyim?... Nie wiem dobrze sam!\n \n\n\n\n\n\n"}
{"title": "Uwielbienie", "text": "\n\n\nUmarły jeszcze będę wielbić ciebie!\nI nie zapomnę pod ziemią czy w niebie\nO twej jasności -\nBoś ty mi była nie próżnym marzeniem,\nNie bańką zmysłów tęczowej nicości,\nLecz byłaś ducha ożywczym pragnieniem\nWiecznej miłości!\n\nNie otoczyłaś mnie pieszczotą senną\nAni też falą spłynęłaś płomienną\nNa pierś stęsknioną,\nNie wprowadziłaś mnie na róż posłanie,\nGdzie tylko ciała w upojeniu toną -\nLecz mi piękności dałaś pożądanie,\nMoc nieskończoną.\n\n1872\n \n\n\n\n\n\n"}
{"title": "Uśmiech", "text": "\n\n\nNa wstępie życia, przez dobre anioły\nZesłany w darze niewinnemu sercu,\nNa ustach uśmiech zjawia się wesoły,\nIgra jak motyl na łąki kobiercu\n\nTak łatwo leci, tak swobodnie wschodzi,\nNie potrzebując jeszcze nic dla siebie -\nSama go jasność chwil porannych rodzi\nI świeżość wiosny rozlana po niebie\n\nPóźniej ten uśmiech głębsze bierze piętno,\nZa marą szczęścia i piękności leci,\nMelodią uczuć dźwięczy już namiętną,\nOgniem zachwytów i pożądań .świeci.\n\nUtracił spokój niewinności błogi\nI falą wzruszeń gwałtownych wybucha,\nI na rozstajne wylatuje drogi\nWśród krwi podszeptów i porywów ducha.\n\nA gdy się w ciemnych przepaściach zabłąka,\nPrzejdzie zawodów kolej i zwątpienia,\nWtedy, ach! dziwną goryczą przesiąka\nl na szyderczy uśmiech się zamienia.\n\nI twarz złośliwym wykrzywia wyrazem,\nKtórym chce dusza urągać zatruta...\nI brzmi boleśnie i złowrogo razem,\nJak rozstrojonej harfy dzika nuta.\n\nI.ecz i ten uśmiech, co swe rany smaga,\nI świat wyszydza, i światu się skarży,\nRozwieje życia surowa powaga -\nNie da mu powstać na szlachetnej twarzy.\n\nWtedy znów ponad smutkami wszystkiemi\nLitośny anioł, który nas osłania,\nPrzysyła uśmiech ostatni na ziemi,\nUśmiech dobroci, uśmiech pobłażania.\n \n\n\n\n\n\n"}
{"title": "V / Gdy nas ciemności otaczają wszędzie", "text": "\n\n\nGdy nas ciemności otaczają wszędzie,\nW swej zacieśnionej zatrzymując sieci,\nWzrok nasz nie sięga za drogi krawędzie\nI nie pytamy: Co za nią? jak dzieci.\n\nLecz niech kto światło na drodze roznieci\nTo, choć wzrok szerszy widnokrąg posiędzie,\nDokoła miejsca, które blask oświeci,\nOtchłań ciemności jeszcze większą będzie.\n\nWraz z blaskiem wiedzy zdobytej płomienia,\nW miarę, jak widzeń krąg się rozprzestrzenia,\nWciąż obszar mroków nieprzebytych rośnie...\n\nI to, co dostrzec możemy, jest niczym\nPrzed tym nieznanym, skrytym, tajemniczym,\nCo nam mrok wieczny zasłania zazdrośnie.\n \n\n\n\n\n\n"}
{"title": "VI / Na falach swoich toczy słońc miliony", "text": "\n\n\nNa falach swoich toczy słońc miliony\nWieczny ocean bez dna i wybrzeży,\nKtórego nawet goniec uskrzydlony\nPrzestrzeni - promień świetlany nie zmierzy;\n\nAni fantazji młodej polot świeży,\nAni błysk myśli, na zwiady rzucony,\nDo krańców jego nigdzie nie dobieży\nI tajemniczej nie przedrze zasłony.\n\nNieskończoności łańcuch wyciągnięty,\nBiegnąc przez mroczne przestrzeni odmęty,\nWśród bezbrzeżnego znika nam ogromu,\n\nNiemocą myśli przedwcześnie ucięty,\nA z drugiej strony - ginie po kryjomu,\nGdzieś - w nieskończonej małości atomu.\n \n\n\n\n\n\n"}
{"title": "VII / Rzucone w przestrzeÅ„ zÅ‚otych gwiazd kagaÅ„ce", "text": "\n\n\nRzucone w przestrzeÅ„ zÅ‚otych gwiazd kagaÅ„ce,\nTe wirujÄ…cych Å›wiatÃ³w zbiorowiska,\nSkupione bytÃ³w chwilowych ogniska,\nTen caÅ‚y ogrom, za ktÃ³rego kraÅ„ce\n\nNie moÅ¼em siÄ™gnÄ…Ä‡, przygodni mieszkaÅ„ce\nZ nieskoÅ„czonoÅ›ci toni bez nazwiska\nWzniÃ³sÅ‚ siÄ™, podobny wirujÄ…cej baÅ„ce,\nKtÃ³ra na fali tÄ™czuje i pryska.\n\nNiesie go z sobÄ… ta nieznana fala,\nCo0 poza bytem bÄ™dÄ…c, byt okala\nI wszystko z Å‚ona swego wyprowadza.\n\nI nowe sÅ‚oÅ„ca w przestrzeniach zapala,\nGdy niÄ… poruszy kierujÄ…ca wÅ‚adza,\nCo byt na gÅ‚Ä™biach nicestwa osadza.\n \n\n\n\n\n\n"}
{"title": "VIII / Noc, noc wieczysta, głuszą przedbytową", "text": "\n\n\nNoc, noc wieczysta, głuszą przedbytową\nOtacza kręgi drgające istnienia -\nNoc i pierwotny eter bez skupienia,\nBez związku z światów fizyczną budową.\n\nSwą jednolitą nicość rozprzestrzenia,\nZ której dopiero falę światów nową,\nWirami mgławic skłębionych pierścienia,\nW przyszłości twórcze wyprowadzi słowo.\n\nNoc, noc wieczysta! W jej bezwładnej czczości\nŻaden istnienia odblask nie zagości;\nNic się nie zmienia, nie drga, nie posuwa\n\nI nic nie mierzy tej pustej wieczności -\nTylko Duch świata bezustannie czuwa\nI przyszłych istnień z siebie nić wysnuwa.\n \n\n\n\n\n\n"}
{"title": "W 25 rocznicę powstania 1863 roku", "text": "\n\n\nRuchliwe fale czasu nie zatarły\nTwych krwawych śladów, o nieszczęścia roku!\nDotąd w swej grozie posępnej zamarły\nCiężysz nad nami - i z przeszłości mroku\nPrzez lat szeregi kroczysz, widmo blade,\nWlokąc za sobą, jak całun - zagładę.\n\nWieleż to razy - ciebie przeklinano,\nA z tobą marzeń zdradliwych ponętę:\nZa każdą świeżą z ręki wroga raną\nZawsze twe imię wracało przeklęte\nI zamrażało żywsze serc porywy\nKrzykiem zwątpienia i bojaźni mściwej.\n\nZ twoich doświadczeń czerpano nauki\nI niewolnicze wysławiano cnoty,\nGaszono skrzętnie święty żar - dopóki\nMęskim zapałem tchnęła pierś Heloty,\nSądząc, że lekiem najlepszym na rany\nJest gwałt, polskiemu uczuciu zadany.\n\nZa twoje grzechy Polskę z mieczem w dłoni\nZ szat obnażono jak jawnogrzesznicę\nI urągano, że praw swoich broni,\nI z ran szydzono, i plwano jej w lice,\nI z czci ją chciano odrzeć do ostatka,\nJakby to była nie ich własna matka!\n\nWszystko to w spadku zostało po tobie:\nGrzeszne ofiary i grzeszniejsza skrucha,\nBunt tych, co widząc mdlejące już ciało,\nŚmieli doradzać samobójstwo ducha -\nI więzy, które mocniej się nam wpiły,\nI łzy palące... i wstyd... i mogiły...\n\nA jednak pamięć obchodzimy twoją,\nJak ci, co dawno z niedolą zbratani,\nNieszczęściu w oczy spojrzeć się nie boją\nI nawet z ciemnej wynoszą otchłani\nTę nieśmiertelną nadzieję, co z dala\nPracę pokoleń wiąże i utrwala.\n\nMy obchodzimy twą rocznicę smętną,\nBo dawnych zwycięstw święcić dziś nie śmiemy;\nNiewolnik, hańby swej noszący piętno,\nW rocznicę chwały ojców stoi niemy\nA tylko ta mu droga jest i święta,\nW której sam skruszyć chciał krzywdzące pęta.\n\nMy obchodzimy w twym żałobnym święcie\nNajbliższą z naszych dziejowych pamiątek\nI rycerskiego rapsodu zamknięcie,\nTego rapsodu, co jak krwawy wątek\nPrzebiegał dziejów pogrobowych kartę,\nZbrojąc wciąż serca pokoleń uparte.\n\nBoś ty nie przyszedł jako klątwa nieba\nAni nie spadłeś jak grom niespodzianie,\nLecz jak duchowa narodu potrzeba\nW krwawej wypadków wypłynąłeś pianie -\nAby ostatnim orężnym protestem\nZapisać w dziejach nieśmiertelne: Jestem!\n\nTy byłeś dzieckiem ostatnim epoki,\nKtóra tradycję przechowując żywą,\nZ dumnej przeszłości czerpała swe soki\nI, wolnych marzeń snując wciąż przędziwo,\nKu zmartwychwstaniu stale naprzód biegła\nTak jeszcze bliska... a tak już odległa.\n\nNad tą epoką jaśniał jeszcze w górze\nDuch niepodległej ojczyzny widomy,\nJeszcze francuskiej rewolucji burze\nŚwiat wstrząsające rozrzucały gromy,\nI bila na nią krwawych świateł fala\nZ wojennych ognisk \"małego kaprala\".\n\nTo pokolenie, które wówczas wzrosło,\nDni Listopada było niedalekiem\nI swoich ojców rycerskie rzemiosło\nZ krwią wzięło w spadku - i wyssało z mlekiem\nŻywą tradycję krótkiej zwycięstw chwały\nI majestatu Polski zmartwychwstałej.\n\nW cudownej przed nim spływały legendzie\nPostacie wodzów, strojne w liść wawrzynu,\nWieszczów krwawiących swe piersi łabędzie\nI męczenników, rwących się do czynu -\nWięzienia, groby, szubienice, krzyże\nI śnieżna, mroźna otchłań na Sybirze...\n\nWięc silniej każde uderzało tętno\nI klątwa wieszczów na grunt padła żyzny,\nBudząc gniew, zemstę i boleść namiętną\nNad poniżeniem i hańbą ojczyzny,\nI wszystkie serca zbroiły się harde\nW niewolniczego żywota pogardę.\n\nJeszcze ten łańcuch duszącej niewoli\nNie zatamował męskiego oddechu,\nJeszcze męczeńskiej naszej aureoli\nNie tknęło błoto urągań i śmiechu\nI pokutnicze nie straciły tłumy\nOstatnich błysków narodowej dumy.\n\nNie było nawet podówczas w zwyczaju\nW dyplomatycznej ślizgać się zabawce,\nW lada koniuszym lub dworskim lokaju\nZaraz ojczyzny upatrywać zbawcę\nI tym, co jawnie wyparli się Polski,\nDawać na kredyt mandat apostolski.\n\nKiedy kto z wrogiem chciał wchodzić w konszachty\nI stawiać złote zjednoczenia mosty\nNie powiadano w gronie braci szlachty,\nŻe to mąż stanu, lecz że zdrajca prosty -\nI nie wróżono nowej szczęścia ery,\nWidząc na piersiach błyszczące ordery.\n\nJeszcze przybierać nie umiała Polska\nPostaci gadu, co się u stóp czołga:\nWolała, żeby w drodze do Tobolska\nTrupy jej synów unosiła Wołga -\nWolała ponieść ofiary najkrwawsze\nNiżby się miano wyprzeć jej na zawsze.\n\nO! wtedy jeszcze nurtem tajnych koryt\nPłynęły na świat idealne mary\nI nadawały cudowny koloryt\nTkanej przez losy przędzy życia szarej,\nA na niebiosach jaśniał blask nadziemski,\nNiby wschodzącej znów gwiazdy betlemskiej.\n\nMęki wygnania, tęsknoty sieroctwa\nTonęły w wielkim mistycznym zachwycie:\nSny mesjaniczne, natchnione proroctwa\nNad ziemią inne wytwarzały życie,\nGdzie rzeczywistość znikała sprzed oczu\nW gwiaździstym, sennym marzenia przeźroczu.\n\nPamiętam dotąd chwile owych wiosen,\nGdy serca nasze paliła tęsknota,\nA bór nam szumem dębów swych i sosen\nŚpiewał, jak stary pieśniarz wajdelota,\nRycerskie pieśni dawnej przodków chwały,\nKtóre nas czarem swoim upajały.\n\nPamiętam dotąd, jak nam szmer strumieni,\nSłowików śpiewy, powiew kwiatów woni\nI zorza, która błękity rumieni,\nI wszystko wkoło wciąż mówiło o Niej,\nO nieśmiertelnej, co w grobowcu czeka\nNa odwalenie kamiennego wieka...\n\nA w piersiach naszych z każdą chwilą rosła\nMiłość bezbrzeżna, wyłączna, jedyna,\nCo na swych skrzydłach duszę w błękit niosła,\nJakby do matki stęsknionego syna,\nZ wiarą, że w górze poza chmur zasłoną\nUjrzy ją znowu - jasną i zbawioną.\n\nMyśmy ją wszyscy przed sobą widzieli -\nCudowną postać w złotej gwiazd koronie,\nW niepokalanej czystości i bieli\nZe zmaz obmytą przez anielskie dłonie,\nZ twarzą podobną do Najświętszej Panny\nI blask z swych włosów siejącą poranny.\n\nKażdy ją wieńczył w własnych rojeń kwiaty\nI jej piękności odczuwał inaczej\nKażdy w odmienne ubierał ją szaty\nLecz nikt nie wątpił, iż po dniach rozpaczy\nNadpłynie w blasków różanych powodzi\nI swą pięknością cały świat odmłodzi.\n\nWięceśmy ręce do niej wyciągali,\nWołając: \"Zstępuj z błękitów, królowo!\nKrzywdy nędzarzów zważ na prawa szali\nI sprawiedliwość wymierz im na nowo,\nZawieś miecz pomsty nad fałszem i zbrodnią\nI bądź ludzkości gwiazdą znów przewodnią.\n\nMy ci pod stopy ciała swe uścielem,\nAbyś stanęła na nich jak na tronie\nI praw zgwałconych stała się mścicielem,\nZ błogosławieństwem wyciągając dłonie\nKu tym, co cierpiąc niesłusznie skrzywdzeni,\nWzywają ciebie z czyśćcowych płomieni.\n\nMy nic dla szczęścia swego, nic dla siebie\nNie pragniem - nawet nie żądamy dożyć\nChwili, gdy z jutrznią zabłyśniesz na niebie,\nChcemy na zawsze w prochu się położyć\nI za swe wiano wziąć niepamięć wieczną,\nByleś Ty jasność rozlała słoneczną.\"\n\nTo wszystko teraz w przepaść się zapadło\nI już przeminął czas rycerskiej służby;\nZ błękitów jasne zniknęło widziadło,\nUmilkły wieszcze natchnienia i wróżby,\nA burza nieszczęść strąciła nam z głowy,\nNawet ostatni wieniec nasz cierniowy.\n\nŚpiewne serc głosy, idealne hasła,\nPłomienne słowa, mistyczne zachwyty\nPrzebrzmiały - lampa cudowna zagasła,\nNa ziemię runął ideał rozbity...\nI w naszych oczach rozpadło się w gruzy\nTęczowe państwo romantycznej muzy.\n\nPrąd czasu innym popłynął korytem,\nNastała nowa epoka, żelazna,\nKtóra wciąż ziemskim zaprzątnięta bytem,\nNiebiańskich widzeń słodyczy nie zazna\nI tylko w ziemi wnętrznościach się grzebie,\nZajęta myślą o codziennym chlebie.\n\nUboga duchem i uczuciem skąpa,\nDokoła cień swój roztacza ponury,\nCiężko po ciałach swoich ofiar stąpa -\nI chciwą dłonią szarpiąc pierś natury,\nPragnie zasłonę zedrzeć tajemniczą,\nZa coraz nową zdążając zdobyczą.\n\nChoć na chorągwi kładzie prawdy znamię\nI ludzkiej wiedzy skarbnicę bogaci -\nCzynami swymi wiecznym prawdom kłamie\nI fałsz podaje w misternej postaci,\nI jadem zbroi węże i padalce,\nBy zwyciężały w strasznej o byt walce.\n\nNastała nowa epoka, z obliczem\nNieubłaganem, lodowatem, chmurnem:\nJej bóg jest owym, nie wzruszonym niczem,\nPożerającym swe dzieci Saturnem -\nA jej religia, dziką tchnąca grozą,\nDrapieżnej siły jest apoteozą.\n\nZ nową religią nowi są prorocy,\nCo słabszym niosąc wyrok unicestwień,\nGłoszą królestwo gwałtu i przemocy\nI ewangelię plemiennych rozbestwień,\nJako pociechę wskazując w rozbiciu\nNędzę i nicość i w śmierci, i w życiu.\n\nPod ich chorągwie spieszą ludzie nowi,\nWidząc, że wiara przeszłości zawiodła -\nUrągać czystych poświęceń duchowi,\nKruszyć braterstwa i wolności godła,\nPrzed złotym cielcem korzyć się tyranii -\nPanmoskwicyzmu albo pangermanii.\n\nI u nas przyszło nowe pokolenie,\nWpatrzone w ziemię z chłodem i rozwagą\nPragnące teraz na dziejowej scenie\nOdgrzebać z gruzów rzeczywistość nagą,\nPodstawę bytu, mniej od dawnej chwiejną,\nBy na niej znowu budować kolejno.\n\nW twardej nieszczęścia urobione szkole\nZrzekło się marzeń zdradliwych słodyczy,\nKrępuje skrzydła młodości sokole,\nW każdym porywie z siłami się liczy -\nI wchodzi z prądem dziejowym w przymierza,\nBiorąc w rachubę instynkt i moc zwierza.\n\nSpragnione prawdy, za nią jedną goni,\nChoćby nią miało zatruć czyste zdroje,\nGdyż pragnie świeżej doszukać się broni,\nZ którą by mogło przyszłe staczać boje\nA w tej pogoni - stopą nieoględną\nDepcze wawrzyny, co na grobach więdną.\n\nTo pokolenie, milczące i smutne,\nDaleko myślą od dawnych odeszło;\nOskarża serca miłością rozrzutne\nI lekceważy ich zasługę przeszłą,\nNie wiedząc nawet, ile w niej się mieści\nWielkich poświęceń, cnoty i boleści.\n\nMyśmy przez piękność, sercami odczutą,\nW dobra i prawdy chcieli wejść krainę,\nA oto kończym nasze dni pokutą,\nZbyt śmiałych lotów opłakując winę...\nNie możem jednak bez goryczy patrzeć,\nWidząc, jak chcecie ślad przeszłości zatrzeć.\n\nLecz chociaż droga nasza się rozchodzi,\nA chłód wasz lodem spada nam na serce -\nMy błogosławim wam, rycerze młodzi,\nNarodowego długu spadkobierce,\nI na trud przyszłych, mozolnych wyzwoleń\nNiesiem życzenia gasnących pokoleń.\n\nIdźcie, jak światła przystoi czcicielom,\nOświecać drogi ludzkiego pochodu\nKu coraz wyższym i jaśniejszym celom!\nSzukajcie prawdy dla swego narodu\nAżeby przez nią posiąść mógł Helota\nStracone piękno i dobro żywota.\n\nLecz wiedzcie: prawda, której wy szukacie,\nJest jak Proteusz kryjący się zdradnie,\nKtóry wciąż swoje odmienia postacie,\nGdy śmiały nurek w głębi go napadnie,\nI pokolenia ciekawych żeglarzy\nCoraz to nową odpowiedzią darzy... \n\n\n\n\n\n"}
{"title": "W albumie", "text": "\n\n\nKiedyś mi herce wzięła, niech ci biuzy\nJako rozbite muzyczne narzędzie,\nRęka twa śpiewne zeń tony dobędzie\nI życie nowym akordem przedłuży,\nCo przeniesiony w zagrobowe świty\nFalą harmonii przepełni błękity.\n\nNiechaj nie zadrży myśl twa ani ręka,\nSądząc że próżno w boleściach się lamie,\nNadzieją szczęścia los go nie oklamie,\nAni go rajska nie zwabi jutrzenka,\nLecz gdy się krwi swej rubinem obleje,\nWdzięczne jak róża cmentarza jaśnieje.\n\nNiechaj ta chwila, co mu jeszcze dłużna\nKilka jaśniejszych natchnień i wybuchów -\nPrzejdzie wśród walki tytanicznych duchów,\nA nie jak z niebios rzucona jałmużna,\nNiech się przystroi w swe świąteczne szaty,\nWieńczone ręka posępnej Hekaty.\n\nJeśli cię straszy ten dźwięk, co ulany\nZ ostatniej myśli, która w grobach żyje -\nRzuć! niech się w ciche popioły zaryje,\nJak liść jesienny wichrami zagnany,\nI wzrok zatrzymaj chwilę na popiołach,\nA może wieczność prześni o aniołach!\n \n\n\n\n\n\n"}
{"title": "W cichej przystani", "text": "\n\n\nKiedy już umrę, każ mi, matko miła,\nWłożyć do trumny białe ślubne szaty.\nBędę o cichych zaślubinach śniła\nUbrana w mirtu i pomarańcz kwiaty.\nNiech śmierć mi wdzięku marzeń nie umniejsza...\nW marzeniach serca leży dziwna siła,\nOd samej śmierci miłość jest silniejsza!\n\nNie wiem dlac/.cgo, lecz w ostatniej chwili\nInaczej patrzę na życia koleje:\nSerce już losom opr/eć się nie sili,\nPrzebyta boleść cichnie i maleje\nI ws/.ystko znika na kształt snu przykrego,\nKtóry blask dzienny na zawsze rozwieje,\nChoć w oczach jeszcze pełno łez od niego.\n\nDawniej zbyt często duch bólem miotany\nStawał oporem przeciw woli hożej,\nSmutnych przeznaczeń żądając odmiany,\nI zwrotu szczęścia utraconej zorzy;\nZa ziemskim rajem tęskniąc najgoręcej,\nBezsilną walką powiększał swe rany,\nI nad swą boleść nic nie widział więcej...\n\nDziś, gdyby anioł, co stoi nade mną,\nDał mi moc losem rozrządzić do woli\nI po swe szczęście wrócić w przeszłość ciemną -\nJuż bym nie chciała... dusza, gdy przeboli\nRaz, wszystkie ziemskie cierpienia serdeczne,\nNie chce się nagiąć do znikomej doli\nI tylko sięga po to, co już wieczne!\n\nDziś mogę patrzeć wolna od goryczy\nNa te palące przeszłości widziadła;\nBól już na grozie stracił tajemniczej,\nI wymarzona szczęśliwość pobladła\nI wszystkie straty najcięższe w wspomnieniu\nSpływają w jeden obraz malowniczy,\nZstępując do mnie w cudnym oświetleniu.\n\nZ spokojem patrzę na tę postać drogą,\nCo prowadziła mnie w słoneczne światy:\nNa chwile słodkie, w których ludzie mogą\nWłasnych serc wonią poić się, jak kwiaty,\nI żyć bez pragnień, czasu i przestrzeni,\nNie dotykając nawet ziemskiej szaty,\nA tylko w słońce miłości wpatrzeni.\n\nZ równym spokojem spoglądam na cienie,\nKtóre zaćmiły mój obrazek złoty;\nWidzę noc czarną ... trwogę... rozłączenie...\nPróżne nadzieje, żale i tęsknoty.\nNawet śmierć jego wspominam z spokojem;\nA z piersi żadne nie rwie się westchnienie,\nI łzy już żadnej nie ma w oku moim.\n\nA jednak we mnie miłość nie umarła\nTylko pełniejszej żąda szczęścia miary:\nO nieśmiertelność skrzydła swe oparła,\nPoza grób sięga jasnym wzrokiem wiary\nI przerzucona w drugą światów stronę\nZnajduje wszystko, co tutaj mrok szary\nPokrył dla oczu śmiertelnych zniknione.\n\nJestem zbyt pewną, że cudowna siła,\nKtóra dwa serca łączy kochające,\nChoćby nie istniał, jeszcze by stworzyła\nRaj, gdzie by mogły zejść się po rozłące.\nWięc kiedy przyjdzie ów cichy cherubin\nZamknąć mi oczy, to ja będę śniła,\nŻe mnie kochanek wzywa do zaślubin.\n \n\n\n\n\n\n"}
{"title": "W ciemności grobu", "text": "\n\n\nCiebie już, w ciemność spowitą i w ciszę,\nSen nieprzespany łagodnie kołysze,\nNa grozę śmierci oczy ci zasłania\nWiecznymi blaski rajskiego świtania\nI żadnych w sobie udręczeń nie mieści,\nI żadnej z życia minionych boleści.\n\nZa to ta cała noc grobu straszliwa\nMnie bezsennego swym mrokiem pokrywa,\nPrzez nie domknięte wciskając się oczy,\nWidomą grozą serce me otoczy.\n\nZa to mnie śmierci milczenie powleka,\nJak zbudzonego w mogile człowieka,\nCo z przerażeniem w tej podziemnej ciszy\nZamierający własny krzyk swój słyszy\nI czuje rozpacz, co nim jeszcze miota,\nI całą gorycz zgonu i żywota.\n \n\n\n\n\n\n"}
{"title": "W dwudziestopięcioletnią rocznicę powstania 1863 roku", "text": "\n\n\nwspółuczestnikom poświęca autor\n\nRuchliwe fale czasu nie zatarły\nTwych krwawych śladów, o nieszczęścia roku!\nDotąd w swej grozie posępnej zamarły\nCiężysz nad nami - i z przeszłości mroku\nPrzez lat szeregi kroczysz, widmo blade,\nWlokąc za sobą, jak całun - zagładę.\n\nWieleż to razy ciebie przeklinano,\nA z tobą marzeń zdradliwych ponętę;\nZa każdą świeżą z ręki wroga raną\nZawsze twe imię wracało przeklęte\nI zamrażało żywsze serc porywy\nKrzykiem zwątpienia i bojaźni mściwej.\n\nZ twoich doświadczeń czerpano nauki\nI niewolnicze wysławiano cnoty,\nGaszono skrzętnie święty żar - dopóki\nMęskim zapałem tchnęła pierś heloty,\nSądząc, że lekiem najlepszym na rany\nJest gwałt polskiemu uczuciu zadany.\n\nZa twoje grzechy Polskę z mieczem w dłoni\nZ szat obnażono jak jawnogrzesznicę\nI urągano, że praw swoich broni,\nI z ran szydzono, i plwano jej w lice,\nI z czci ją chciano odrzeć do ostatka,\nJakby to była nie ich własna matka!\n\nWszystko to w spadku zostało po tobie:\nGrzeszne ofiary i grzeszniejsza skrucha,\nBunt tych, co widząc malejące już ciało,\nŚmieli doradzać samobójstwo ducha -\nI więzy, które mocniej się nam wpiły,\nI łzy palące... i wstyd... i mogiły...\n\nA jednak pamięć obchodzimy twoją,\nJak ci, co dawno z niedolą zbratani,\nNieszczęściu w oczy spojrzeć się nie boją\nI nawet z ciemnej wynoszą otchłani\nTę nieśmiertelną nadzieję, co z dala\nPracę pokoleń wiąże i utrwala.\n\nMy obchodzimy twą rocznicę smętną,\nBo dawnych zwycięstw święcić dziś nie śmiemy;\nNiewolnik, hańby swej noszący piętno,\nW rocznicę chwały ojców stoi niemy\nA tylko ta mu droga jest i święta,\nW której sam skruszyć chciał krzywdzące pęta.\n\nMy obchodzimy w twym żałobnym święcie\nNajbliższą z naszych dziejowych pamiątek\nI rycerskiego rapsodu zamknięcie,\nTego rapsodu, co jak krwawy wątek\nPrzebiegał dziejów pogrobowych kartę,\nZbrojąc wciąż serca pokoleń uparte.\n\nBoś ty nie przyszedł jako klątwa nieba\nAni nie spadłeś jak grom niespodzianie,\nLecz jak duchowa narodu potrzeba\nW krwawej wypadków wypłynąłeś pianie -\nAby ostatnim orężnym protestem\nZapisać w dziejach nieśmiertelne: jestem!\n\nTy byłeś dzieckiem ostatnim epoki,\nKtóra tradycję przechowując żywą,\nZ dumnej przeszłości czerpała swe soki\nI, wolnych marzeń snując wciąż przędziwo,\nKu zmartwychwstaniu stale naprzód biegła -\nTak jeszcze bliska... a tak już odległa.\n\nNad tą epoką jaśniał jeszcze w górze\nDuch niepodległej ojczyzny widomy,\nJeszcze francuskiej rewolucji burze\nŚwiat wstrząsające rozrzucały gromy,\nI biła na nią krwawych świateł fala\nZ wojennych ognisk \"małego kaprala\".\n\nTo pokolenie, które wówczas wzrosło,\nDni Listopada było niedalekiem\nI swoich ojców rycerskie rzemiosło\nZ krwią wzięło w spadku - i wyssało z mlekiem\nŻywą tradycję krótkiej zwycięstw chwały\nI majestatu Polski zmartwychwstałej.\n\nW cudownej przed nim spływały legendzie\nPostacie wodzów, strojne w liść wawrzynu,\nWieszczów krwawiących swe piersi łabędzie\nI męczenników, rwących się do czynu -\nWięzienia, groby, szubienice, krzyże\nI śnieżna, mroźna otchłań na Sybirze...\n\nWięc silniej każde uderzało tętno,\nI klątwa wieszczów na grunt padła żyzny,\nBudząc gniew, zemstę i boleść namiętną\nNad poniżeniem i hańbą ojczyzny.\nI wszystkie serca zbroiły się harde\nW niewolniczego żywota pogardę.\n\nJeszcze ten łańcuch duszącej niewoli\nNie zatamował męskiego oddechu\nJeszcze męczeńskiej naszej aureoli\nNie tknęło błoto urągań i śmiechu,\nI pokutnicze nie straciły tłumy\nOstatnich błysków narodowej dumy.\n\nNie było nawet podówczas w zwyczaju\nW dyplomatycznej ślizgać się zabawce,\nW lada koniuszym lub dworskim lokaju\nZaraz ojczyzny upatrywać zbawcę\nI tym, co jawnie wyparli się Polski,\nDawać na kredyt mandat apostolski.\n\nKiedy kto z wrogiem chciał wchodzić w konszachty\nI stawiać złote zjednoczenia mosty,\nNie powiadano w gronie braci szlachty,\nŻe to mąż stanu, lecz że zdrajca prosty -\nI nie wróżono nowej szczęścia ery,\nWidząc na piersiach błyszczące ordery.\n\nJeszcze przybierać nie umiała Polska\nPostaci gadu, co się u stóp czołga;\nWolała, żeby w drodze do Tobolska\nTrupy jej synów unosiła Wołga -\nWolała ponieść ofiary najkrwawsze,\nNiżby się miano wyprzeć jej na zawsze.\n\nO! wtedy jeszcze nurtem tajnych koryt\nPłynęły na świat idealne mary\nI nadawały cudowny koloryt\nTkanej przez losy przędzy życia szarej,\nA na niebiosach jaśniał blask nadziemski,\nNiby wschodzącej znów gwiazdy betlemskiej.\n\nMęki wygnania, tęsknoty sieroctwa\nTonęły w wielkim mistycznym zachwycie;\nSny mesjaniczne, natchnione proroctwa\nNad ziemią inne wytwarzały życie,\nGdzie rzeczywistość znikała sprzed oczu\nW gwiaździstym, sennym marzenia przeźroczu.\n\nPamiętam dotąd chwile owych wiosen,\nGdy serca nasze paliła tęsknota,\nA bór nam szumem dębów swych i sosen\nŚpiewał, jak stary pieśniarz wajdelota,\nRycerskie pieśni dawnej przodków chwały,\nKtóre nas czarem swoim upajały.\n\nPamiętam dotąd, jak nam szmer strumieni,\nSłowików śpiewy, powiew kwiatów woni\nI zorza, która błękity rumieni,\nI wszystko wkoło wciąż mówiło o Niej,\nO nieśmiertelnej, co w grobowcu czeka\nNa odwalenie kamiennego wieka...\nA w piersiach naszych z każdą chwilą rosła\nMiłość bezbrzeżna, wyłączna, jedyna,\nCo na swych skrzydłach duszę w błękit niosła,\nJakby do matki stęsknionego syna,\nZ wiarą, że w górze poza chmur zasłoną\nUjrzy ją znowu - jasną i zbawioną.\n\nMyśmy ją wszyscy przed sobą widzieli -\nCudowną postać w złotej gwiazd koronie,\nW niepokalanej czystości i bieli,\nZe zmaz obmytą przez anielskie dłonie,\nZ twarzą podobną do Najświętszej Panny\nI blask z swych włosów siejącą poranny.\n\nKażdy ją wieńczył w własnych rojeń kwiaty\nI jej piękności odczuwał inaczej,\nKażdy w odmienne ubierał ją szaty -\nLecz nikt nie wątpił, iż po dniach rozpaczy\nNadpłynie w blasków różanych powodzi\nI swą pięknością cały świat odmłodzi.\n\nWięceśmy ręce do niej wyciągali,\nWołając: \"Zstępuj z błękitów, królowo!\nKrzywdy nędzarzów zważ na prawa szali\nI sprawiedliwość wymierz im na nowo,\nZawieś miecz pomsty nad fałszem i zbrodnią\nI bądź ludzkości gwiazdą znów przewodnią\nMy ci pod stopy ciała swe uścielem,\nAbyś stanęła na nich jak na tronie\nI praw zgwałconych stała się mścicielem,\nZ błogosławieństwem wyciągając dłonie\nKu tym, co cierpiąc niesłusznie skrzywdzeni,\nWzywają ciebie z czyśćcowych płomieni.\n\nMy nic dla szczęścia swego, nic dla siebie\nNie pragniem - nawet nie żądamy dożyć\nChwili, gdy z jutrznią zabłyśniesz na niebie.\nChcemy na zawsze w prochu się położyć\nI za swe wiano wziąć niepamięć wieczną,\nByłeś Ty jasność rozlała słoneczną\".\n\nTo wszystko teraz w przepaść się zapadło,\nI już przeminął czas rycerskiej służby;\nZ błękitów jasne zniknęło widziadło,\nUmilkły wieszcze natchnienia i wróżby,\nA burza nieszczęść strąciła nam z głowy\nNawet ostatni wieniec nasz - cierniowy.\n\nŚpiewne serc głosy, idealne hasła,\nPłomienne słowa, mistyczne zachwyty\nPrzebrzmiały - lampa cudowna zagasła,\nNa ziemię runął ideał rozbity...\nI w naszych oczach rozpadło się w gruzy\n\nTęczowe państwo romantycznej muzy.\n\nPrąd czasu innym popłynął korytem,\nNastała nowa epoka, żelazna,\nKtóra wciąż ziemskim zaprzątnięta bytem,\nNiebiańskich widzeń słodyczy nie zazna\nI tylko w ziemi wnętrznościach się grzebie,\nZajęta myślą o codziennym chlebie.\n\nUboga duchem i uczuciem skąpa,\nDokoła cień swój roztacza ponury,\nCiężko po ciałach swoich ofiar stąpa -\nI chciwą dłonią szarpiąc pierś natury,\nPragnie zasłonę zedrzeć tajemniczą,\nZa coraz nową zdążając zdobyczą.\n\nChoć na chorągwi kładzie prawdy znamię\nI ludzkiej wiedzy skarbnicę bogaci -\nCzynami swymi wiecznym prawdom kłamie\nI fałsz podaje w misternej postaci,\nI jadem zbroi węże i padalce,\nBy zwyciężały w strasznej o byt walce.\n\nNastała nowa epoka, z obliczem\nNieubłaganem, lodowatem, chmurnem;\nJej bóg jest owym, nie wzruszonym niczem,\nPożerającym swe dzieci Saturnem -\n\nA jej religia, dziką tchnąca grozą,\nDrapieżnej siły jest apoteozą.\n\nZ nową religią nowi są prorocy,\nCo słabszym niosąc wyrok unicestwień,\nGłoszą królestwo gwałtu i przemocy,\nI ewangelię plemiennych rozbestwień,\nJako pociechę wskazując w rozbiciu\nNędzę i nicość i w śmierci, i w życiu.\n\nPod ich chorągwie spieszą ludzie nowi,\nWidząc, że wiara przeszłości zawiodła -\nUrągać czystych poświęceń duchowi,\nKruszyć braterstwa i wolności godła,\nPrzed złotym cielcem korzyć się tyranii -\nPanmoskwicyzmu albo pangermanii.\n\nI u nas przyszło nowe pokolenie,\nWpatrzone w ziemię z chłodem i rozwagą,\nPragnące teraz na dziejowej scenie\nOdgrzebać z gruzów rzeczywistość nagą,\nPodstawę bytu, mniej od dawnej chwiejną,\nBy na niej znowu budować kolejno.\n\nW twardej nieszczęścia urobione szkole,\nZrzekło się marzeń zdradliwych słodyczy;\nKrępuje skrzydła młodości sokole\n\nkażdym porywie z siłami się liczy -\nI wchodzi z prądem dziejowym w przymierza,\nBiorąc w rachubę instynkt i moc zwierza.\n\nSpragnione prawdy, za nią jedną goni,\nChoćby nią miało zatruć czyste zdroje,\nGdyż pragnie świeżej doszukać się broni,\nZ którą by mogło przyszłe staczać boje -\nA w tej pogoni - stopą nieoględną\nDepcze wawrzyny, co na grobach więdną.\n\nTo pokolenie, milczące i smutne,\nDaleko myślą od dawnych odeszło;\nOskarża serca miłością rozrzutne\nI lekceważy ich zasługę przeszłą,\nNie wiedząc nawet, ile w niej się mieści\nWielkich poświęceń, cnoty i boleści.\n\nMyśmy przez piękność, sercami odczutą,\nW dobra i prawdy chcieli wejść krainę,\nA oto kończym nasze dni pokutą,\nZbyt śmiałych lotów opłakując winę...\nNie może m jednak bez goryczy patrzeć,\nWidząc, jak chcecie ślad przeszłości zatrzeć.\n\nLecz chociaż droga nasza się rozchodzi,\nA chłód wasz lodem spada nam na serce -\nMy błogosławim wam, rycerze młodzi,\nNarodowego długu spadkobiercę,\nI na trud przyszłych, mozolnych wyzwoleń\nNiesiem życzenia gasnących pokoleń.\n\nIdźcie, jak światła przystoi czcicielom,\nOświecać drogi ludzkiego pochodu\nKu coraz wyższym i jaśniejszym celom!\nSzukajcie prawdy dla swego narodu,\nAżeby przez nią posiąść mógł helota\nStracone piękno i dobro żywota.\n\nLecz wiedzcie: prawda, której wy szukacie,\nJest jak Proteusz kryjący się zdradnie,\nKtóry wciąż swoje odmienia postacie,\nGdy śmiały nurek w głębi go napadnie,\nI pokolenia ciekawych żeglarzy\nCoraz to nową odpowiedzią darzy...\n\n22-24 styczeń 1888\n \n\n\n\n\n\n"}
{"title": "W dzień złożenia zwłok Mickiewicza na Wawelu", "text": "\n\n\nGdy na ziemię padł sztandar zdeptany,\nZnak królewski z orłem i pogonią,\nGdy go wodze i dumne hetmany\nJuż przed wrogów zniewagą nie bronią,\nGdy go w strzępki stargała niewola\nI pokryła noc milczenia głucha...\nOn go pierwszy uniósł z walki pola\nI zamienił w jasny sztandar ducha,\nI nad Polską rozwinął w błękicie,\nDając w pieśni nieśmiertelne życie.\n \n\n\n\n\n\n"}
{"title": "W loży", "text": "\n\n\nKiedy na was z daleka patrzę\nZ okna mojego poddasza,\nMyślę, że jestem w loży w teatrze,\nLecz sztuka nudzi mnie wasza.\n\nMuszę się dziwić, że scena świata\nTakich ma nędznych aktorów,\nŻe gdzieś przepadły dawne dramata,\nTęczowych pełne kolorów.\n\nWidzę, że artyzm w życiu upada,\nŻe zamiast sztuki klasycznej\nCiągnie się farsa nędzna i blada,\nGodna gawiedzi ulicznej.\n\nPierwszych kochanków nie ma na scenie,\nCi są dziś anachronizmem\nMłodość straciła swoje płomienie\nI żyje modnym cynizmem.\n\nI bohaterów nie ma w zapasie,\nNie dla nich te wieki prozy,\nGdyby się zjawił który w tym czasie,\nPoszedłby prosto do kozy.\n\nI nie ma nawet tragicznej maski,\n\"Nie ma wyniosłych zbrodniarzy -\nWięc trzeba tylko sypać oklaski\nNajzręczniejszemu z kuglarzy.\n\nChoć kto przywdzieje klasyczne stroje,\nDaremny zachód i praca,\nNic nie pomogą togi lub zbroje,\nZnać przebranego pajaca.\n\nBrutus w kawiarni gniewem się pieni\nI ostrzy pióra na panów...\nZjadłszy w pałacu kawał pieczeni\nStaje się jednym z baranów.\n\nA utyceński posępny Kato,\nDawnej tradycji na przekór,\nChce się ożenić bardzo bogato\nI poszukuje synekur.\n\nKoriolan za to broni zażarcie\nKonserwatywnych swych zasad,\nA pokonany, żebrze o wsparcie\nW przedsionkach obcych ambasad.\n\nGracchus na chwilę nigdy nie spocznie,\nW górę zadarty ma nosek,\nw spięty na palcach stawia corocznie\nPrzerażający swój wniosek:\n\nBy wszyscy mieli wybierać prawo,\nNawet najniżsi z narodu -\nCzy chcą na drugich pracować krwawo,\nCzy wolą umierać z głodu...\n\nInny przybrawszy Focjona pozę,\nOdbywa duszy swej wnętrze,\nKreśląc przewrotnych dążności grozę,\nCo burzą wszystko najświętsze;\n\nNad rodem ludzkim szaty rozdziera\nBiadając, że cnota ginie!\nI spieszy, gdzie go czeka hetera,\nAlbo na karty w kasynie.\n\nTen hardy Rejtan wyższe ma chęci,\nNie pójdzie w służbę koterii\nI nawet dobro kraju poświęci,\nBy zyskać poklask galerii.\n\nTamten przywdziewa zbroję Gotfryda,\nPrawdziwym krzyżowcem się mieniąc,\nNa niewiernego wyruszył żyda,\nRosnąc w znaczenie i pieniądz;\n\nI wyzyskuje siew nienawiści\nJako kondotier-demagog:\nGdyby zaś większe widział korzyści,\nNa żołd by przeszedł synagog.\n\nA bohaterscy Machabeusze,\nGdy ich przypadkiem sąd schwytał...\nBez zalęknienia oddadzą duszę\nZa swoje bóstwo - kapitał!\n\nSocjalistyczny trybun Pankracy,\nCo w karczmie stały ma pobyt,\nNaucza rzesze, że im mniej pracy,\nTym większy będzie dobrobyt.\n\nSokrates nową etykę stawia\nDla tych, co słuchać go warci,\nWielbi w niej wzniosłą wolność bezprawia,\nJeżeli nikt jej nie skarci.\n\nWstręt w nim powszednia moralność budzi\nI tłum do taczek przykuty...\nWięc się wciąż truje w gronie nadludzi\nAbsyntem, w braku cykuty.\n\nTyrteusz, wielki, natchniony epik,\nCo wiódł Spartanów do boju,\nZałożył modnych towarów sklepik\nW najświeższym guście i kroju.\n\nKilku Hamletów duma przy flaszce\nI nie wie, gdzie się przyłączyć...\nGdyby mózg mieli w swej pustej czaszce,\nTragicznie mogliby skończyć!\n\nTymczasem świeczka po świeczce gaśnie,\nBrzydko rzępoli muzyka,\nPubliczność chrapie - a kto nie zaśnie,\nOdwraca oczy i syka.\n \n\n\n\n\n\n"}
{"title": "W noc czerwcową", "text": "\n\n\nCiepłą, jasna noc czerwcowa,\nWoń duszącą kwiatów śle.\nRozmarzony świat się chowa\nW księżycowej gęstej mgle.\nPrzy kwitnącej siedząc lipie\nBoałych cmurek śledzę bieg,\nWietrzyk z góry na mnie sypie\nKwiatów śnieg.\n\nZwolna głowa na pierś spada\nI zachodzi cieniem wzro...\nRzeczywistość spływa blada\nW poplątanych widzeń mrok.\nCzyli czuwam, śnię lub marzę?\nNie poznaję dobrze sam,\nJakieś kwiaty, jakieś twarze\nW oczach mam.\n\nW piersiach dawnych wzruszeń dreszcze,\nDawne burze w sercu wrą...\nNie wiem, co jest prawdą jeszcze?\nA co sennych marzeń grą?...\nCzy musnęła czoło drżąca\nPieszczotliwa miękka dłoń?\nCzy to nocny motyl trąca\nMoją skroń?\n\nCzy to przeszłość wstaje żywa?\nZnanych głosów słodki chór\nSmutną skargą mnie przyzywa?\nCzy to w dali szumi bór?\nCzy to w liściach twarz widziadła?\nCzy księżyca promień drży?\nCzy to rosa nagle spadła?\nCzy też łzy?\n \n\n\n\n\n\n"}
{"title": "W oczekiwaniu jutra", "text": "\n\n\nI\nSą szczęśliwi - co mogą witać jutro świata\nUpojeniem rozkoszy, okrzykiem wesela,\nPewni, że przyszłość w dary najświętsze bogata\nAnielskim chlebem życia ludy poobdziela.\n\nLecz my - których dzień każdy do ziemi przygniata\nI głębiej w piersi wbija nóż nieprzyjaciela,\nNie możemy z ufnością patrzeć w przyszłe lata\nNi sławić nowej ery piosenką minstrela.\n\nMy patrzymy z niewiarą na świetne zdobycze,\nO których upojone dziś narody marzą -\nI nie spieszymy blaski podziwiać zwodnicze.\n\nCo krwawymi łunami nasze oczy rażą -\nLecz ku przeszłości swojej odwróceni twarzą,\nCzekamy - co przyniesie jutro tajemnicze...\nII\nDość długo grywaliśmy tu na świata scenie\nRolę Danaid - smutną robotą zajęci,\nW bezdenną otchłań lejąc krwi swojej strumienie,\nTopiąc w niej wszystkie myśli, uczynki i chęci.\n\nTeraz już nam nie wolno po tak strasznej cenie\nKupować chwili złudzeń, co bezsilnych nęci:\nDziś nam nie wolno rwać się na oślep w płomienie,\nBy dźwięk imienia ludzkiej przekazać pamięci.\n\nDziś naszym obowiązkiem trwać w milczeniu głuchem,\nZ karnością postawionych na czatach żołnierzy,\nNie zdradzając się żadnym okrzykiem lub ruchem:\n\nDziś tylko - wolno naprzód posuwać się duchem\nI przysposabiać sobie siły zasób świeży,\nZanim nam Bóg obronę przyszłości powierzy!\nIII\nCiężko trwać tak zgnębionym wśród zwycięzców wrzawy\nGdy teraźniejszość dalej kroczy wciąż wyniosła!\nCiężko nie mieć na ziemi dla ducha podstawy\nI patrzeć, jak nas ludzkość o głowę przerosła!\n\nCiężko w niepewną przyszłość płynąć jak cień krwawy\nNa wrzącej fali zdarzeń bez steru i wiosła\nNic nie uronić z skarbca świętości i sławy\nI czuwać, by nas rozpacz w odmęt nie uniosła.\n\nJednak trzeba zagadkę rozwiązać sfinksową,\nZgodzić sprzeczne warunki życia, co z zwaliska\nWschodzi i na dzień jasny przez grób się przeciska.\n\nTrzeba z cieniu i pleśni dobyć myśl dziejową\nI ze światem żyjących pojednać na nowo\nW imię świtu wolności, co dla wszystkich błyska!\n \n\n\n\n\n\n"}
{"title": "W sztambuchu Z. R.", "text": "\n\n\nSą szczęśliwi, co mogą słowa pożegnania\nKreślić na listkach róży lub konwalii wonnej -\nleli nie trwożą o przyszłość lycli kwiatów pytania,\nBo są pewni pamięci jasnej i dozgonnej.\n\nLecz ja, któremu w ręku każdy kwiat się kruszy.\nI jasne listki koron ladą wiatr rozgania,\nNie mam dosyć błękitów i pogody w duszy,\nBym mógł słoneczna myślą błysnąć w dzień rozstania...\n\nDlatego nic nie życzę widząc postać jasną,\nCo ma czystych błękitów i światła lak wiele,\nŻe może innym świecić gdy w ciemnościach gasną;\n\nI nic nie mogę znaleźć w swej duszy popiele\nGodnego jej wspomnienia, więc szarpiąc pierś własną,\nWywołując Ojczyzny widmo - nim się dzielę.\n \n\n\n\n\n\n"}
{"title": "W zatoce Baja", "text": "\n\n\nCicho płyńmy jak duchy,\nBiałe żagle nawiążmy;\nToń tak głucha, milcząca,\nFala o brzeg nie trąca,\nWięc utajmy namiętne wybuchy\nI wzrok łzawy w ciemności pogrążmy.\n\nDzień już zapadł w otchłanie,\nI w posępnej pomroce\nJako cienie przelotne\nPijmy rosy wilgotne,\nPo srebrzystej ślizgając się pianie,\nW tej przeszłością szumiącej zatoce.\n\nTu przed nami się czerni\nStary cmentarz dziejowy,\nGdzie ruiny dokoła\nŚpią pod skrzydłem anioła;\nTu przystaniem, grobowców odźwierni,\nI pochylim ciężące już głowy.\n\nMoże echa, co drzemią\nW długim kolumn krużganku,\nI marzenia, co legły,\nNim swej mety dobiegły,\nNaszym przyjściem zbudzone pod ziemią,\nDopowiedzą historii poranku.\n\nPośród wonnych jałowców\nDumające widziadła\nSzepczą między zwaliska\nZapomniane nazwiska...\nPewnie przyjmą gościnnie wędrowców,\nNad którymi już przeszłość zapadła.\n\nW Serapisa kościele\nZłóżmy lary rodzinne,\nMoże z nawy strzaskanej\nWyjdą słońca kapłany\nPytać się nas, co robim w popiele\nI czy słońce nie świeci nam inne.\n\nA Kumejska Sybilla,\nSkryta w głębi pieczary,\nNad trójnogiem schylona,\nKrzyknie przez sen zdziwiona:\nCzy się zjawił znów jaki Attylla?\nCzy to tylko mordują Cezary?...\n\nPrzed prostylem Diana\nTrzyma księżyc nad głową;\nGdy nas ujrzy, pomyśli,\nŻe Niobidy tu przyszli,\nI po łuk swój pobiegnie, zmieszana\nTą kamiennej boleści wymową.\n\nA pierzchając przez łomy\nW liść rzeźbione akantów,\nBędzie mniemać, że z dala\nStoi córka Tantala\nI w nią wlepia swój wzrok nieruchomy,\nPrzesłonięty potokiem brylantów.\n\nWróć się, blada Hekate!\nBo ruina się skarży;\nFryz, odarty z ozdoby,\nPatrzy pełen żałoby -\nNie przyszliśmy po krwi swej zapłatę\nAni chcemy zakłócać cmentarzy.\n\nZejdź więc, gwiazdo Erebu,\nTulić dalej straszydła;\nJuż piekielnych psów wycie\nGłosi nasze przybycie;\nMy z własnego wracamy pogrzebu\nI pod twoje chronimy się skrzydła.\n\nRzuć ostatnie promienie\nNam na drogę podziemną;\nMoże za tym wybrzeżem\nAcheronu dostrzeżem\nNaszych braci błądzące już cienie\nI żalące się niebu, że ciemno!\n \n\n\n\n\n\n"}
{"title": "Widmo jesieni", "text": "\n\n\nTak żywe niegdyś błękity\nCieniami zaszły szaremi,\nJakiś duch mgłami spowity\nZimną dłoń kładzie na ziemi.\n\nPrzez mgieł przejrzyste zasłony\nPrzegląda postać widziadła,\nWzrok jakby mgłami zaćmiony,\nTwarz chłodna, smutna, wybladła.\n\nNa czole wieniec sczerniały\nKropelki sączy wilgotne...\nPo kwiatach, co się rozwiały,\nZostały ciernie samotne.\n\nTak płynie z schyloną twarzą,\nRoznosząc ciszę złowrogą,\nA łzawe spojrzenia rażą\nSennością, smutkiem i trwogą.\n\nPrzyciska do ziemi łona\nDłoń skrzepłą - ziemia się wzdryga,\nLecz tchem grobowym rażona,\nMartwieje - głuchnie - zastyga.\n \n\n\n\n\n\n"}
{"title": "Wiecznie to samo", "text": "\n\n\nWiecznie ta sama płynie zjawisk fala\nI wciąż obrazy odnawia te same -\nWiecznie jutrzenka swe ognie zapala,\nZ mgieł purpurowych tworząc słońcu bramę.\n\nWiecznie te same czary wiosna niesie:\nBlaski i wonie, kwiaty i zieloność,\nTe same chóry śpiewnych ptasząt w lesie,\nTę samą tęsknych pragnień nieskończoność.\n\nTą samą serca poją się rozkoszą\nI wiecznie snują nić tej samej przędzy,\nWiecznie te same skargi się podnoszą\nZ ciemnej otchłani rozpaczy i nędzy.\n\nA jednak jasność jutrzenki, wdzięk wiosny,\nZiemia i morze, i niebios sklepienie,\nMłodość, tęsknota i zachwyt miłosny,\nRozkosz i boleść, walka i zwątpienie,\nI każda śpiewna kochanków rozmowa\nWiecznie jest nowa!\n \n\n\n\n\n\n"}
{"title": "Wielkiemu Człowiekowi", "text": "\n\n\nJesteś wielkim człowiekiem - bądź nim, gdzie należy,\nLecz do śmiertelnych przychodź w zwyczajnej odzieży,\nBierz za przykład Jowisza, co choć gromowładny,\nW dom śmiertelnych przychodził grzeczny i układny,\nNie chcąc zbyt żywym blaskiem olimpijskiej chwały\nRazić biednej ludzkości wzrok niedoskonały.\nWiec i ty, kiedy schodzisz w towarzystwo ludzi,\nNie bierz ze sobą gromu, który postrach budzi,\nNie przynoś orlich spojrzeń, tytanicznych postaw,\nLecz wielkość z kaloszami w przedpokoju zostaw!\n\n \n\n\n\n\n\n"}
{"title": "Wodospad Siklawy", "text": "\n\n\nJakaż to prządka snuje białe nici,\nKtóre wśród głazów migają tak żywo,\nże je z daleka ledwie wzrok pochwyci?\nJakaż to prządka rozpierzchłe przędziwo\nŁowi po skałach strojnych w szarą pleśń?\nI z drobnych nitek srebrną wstęgę przędzie,\nI przez granitów przewiesza krawędzie,\nNucąc wieczyście jednobrzmiącą pieśń?\n\nTo wartki strumień szumiącej Siklawy\nZagarnia wkoło śnieżne ścieki gór,\nNa nić swą czarne nawiązuje stawy\nI wiedzie głośny z kamieniami spór:\nTo potok wzbiera siatką wód pajęczą\nI coraz głębiej pierś wąwozu porze,\nI znika w ciemnej gardzieli otworze,\nKończąc krajobraz wodospadu tęczą.\n\nSkromny to potok! a jednak w swym biegu\nTyle piękności naszych gór jednoczy -\nChylą się nad nim ściany pełne śniegu\nI gonią za nim czarnych stawów oczy.\nZa nim piętrami spadających wzgórz\nCiągną się gruzem zasłane rozdroża,\nJak falujące a zastygłe morza,\nCo skamieniały wśród pierwotnych burz.\n\nSkromny to potok! lecz tak wdzięcznym rzutem\nZamyka wąwóz na błękitów tle,\nTak pięknie ginie w wnętrzu skał rozprutem,\nZnikając w tęczach albo w sinej mgle,\nSkromny wodospad! nie ma w świecie sławy.\nLecz tak mu pięknie w ukrytej czeluści,\nGdy na wiatr wstęgi srebrzyste rozpuści\nSkromny wodospad szumiącej Siklawy!\n \n\n\n\n\n\n"}
{"title": "Wspomnienie", "text": "\n\n\nAch, tam! gdzie pierwsza witała mnie zorza,\nGdzie tyle w życiu dosłyszałem gwaru,\nPrzez te zastygłe i umarłe morza\nWrócę tło uczuć młodzieńczych pożaru,\nPo kwiat się jeden schylę nad łez wodą,\n\nA może znajdę swoją duszę młodą;\nTaka, jak była w poranku stworzenia,\nGdy biegła witać świat ten dla niej nowy\nŻądzą miłości, walki i cierpienia,\nW blask się jutrzenki przybrawszy różowy,\nI zakochana w własnych mar odbiciu,\nZaczęła pierwszy poemat o życiu.\n\nO poemacie młodości! któż może\nNa twe wspomnienie obojętnym zostać?\nI widzieć ten sen i to kwiatów łoże,\nNa którym jasna spoczywała postać,\nI choć na chwilę nie spłonąć rozkoszą\nWśród bliskich widzeń, które woń roznoszą?\n\nW maju, w urocze bogatym poranki,\nW kwitnącej życia chwili, z marzeń tęczy\nKomuż nie spływa niebiańskiej kochanki\nWidmo, co serce jak lutnię rozdźwięczy,\nI paląc piersi namiętnym oddechem,\nKomuż nie porwie duszy niebios echem?...\n\nNikły meteor, lecz toruje drogę\nI nieśmiertelność pragnień w piersiach szczepi;\nWięc choć na widmie postawi się nogę,\nBoleść mu nowy piedestał ulepi,\nGdzie stojąc skrzy się różowym płomieniem\nDo chwili, w której wszystko zajdzie cieniem.\n\nGdzież jest to pierwsze rozkoszne zjawisko,\nCo się do piersi mej tuliło drżącej?\nAch! tak daleko już i ach, tak blisko!...\nOdchodzi z wolna od wierzby płaczącej,\nCo ocieniała rozmarzone głowy,\nSłuchając sennej słowików rozmowy...\n\nWracaj, o luba! wszakże zmierzch wieczorny\nZranione serca zwykł zbliżać do siebie;\nNa ustach twoich zawisnę pokorny\nI całą pamięć przeszłości zagrzebię,\nJak Feniks z własnych powstanie popiołów\nTo opętane serce przez aniołów.\nCzy pomnisz dzień ten omamień bez trwogi,\nW którym miłości rzuciłaś mi słowo?\nA jam ci światy chciał rzucić pod nogi\nI innym życiem natchnąć je na nowo,\nBom się tak uczuł wielki, dumny, silny,\nŻe chciałem nawet wskrzesić świat mogilny.\n\nJeżeli pomnisz dzień ten i wyrazy,\nKtóre się lały wezbranym potokiem,\nWiedz, że wciąż do tej zielonej oazy\nWybiegam sercem i myślą, i wzrokiem;\nU tego źródła, co tak żywo bije,\nJak gołąb pióra obmywam i piję...\n\nA gdy się zdrojem tych wspomnień odświeżę,\nA gdy upoję miłości tej wonią,\nZnowu zaczynam kochać i znów wierzę,\nŻe zdołam jeszcze wzlecieć w niebo po nią,\nI zapominam, com cierpiał i przeżył,\nBylebym jeszcze chwilę dłużej wierzył...\n\nI zapominam, że mi już nie wolno\nPowrócić w przeszłość jasną i szczęśliwą,\nŻe muszę naprzód drogą iść mozolną\nI snuć z swej piersi pajęcze przędziwo;\nWięc na to wszystko niepomny przez chwilę,\nChcę przybrać skrzydła i barwy motyle\n\nLecz już za późno! Duszy, co się wzbija,\nMotyle skrzydła unieść już nie mogą,\nChwila upojeń bezpowrotnie mija,\nI dziś trza pełzać wydeptaną drogą,\nO żadne loty więcej się nie kusić,\nMilczeć i serce do milczenia zmusić.\n\nDo ciebie wrócić nie chcę i nie mogę,\nBo już zaginął dawny kształt młodzieńczy;\nDługą przebyłem po przepaściach drogę,\nI dziś już żadna róża mnie nie wieńczy;\nWolę się ukryć przed twym wzrokiem w cieniu\nI żyć młodością wieczną w twym wspomnieniu.\n\nMiałbym odsłonić przed tobą pierś pustą,\nW której wygasła siła i namiętność;\nMiałbym pozwolić pocałunku ustom,\nNa których usiadł chłód i obojętność?\nO nie! na wieki wolę się rozłączyć,\nNiż gorycz moje w twoje serce sączyć!\n\nTak więc odchodzę, bez żalu, bez serca.\nSłowiki wspomnień do snu już się kładą,\nI tylko puchacz, posępny szyderca,\nSłyszeć się daje; ja twarz zwracam bladą\nI przez dzielący nas przeszłości cmentar\n\nRzucam pytanie: \"Czy jeszcze pamiętasz?\"\n\n26 maj 1868\n \n\n\n\n\n\n"}
{"title": "Wstęp", "text": "\n\n\nO matko ziemio, dobra karmicielko!\nŻywisz nas hojnie przy swej piersi mlecznej\nNiebieskiej rosy ożywczą kropelką\nI promieniami jasności słonecznej,\nKtóre przerabiasz na chleb, co się mnoży\nCodziennym cudem wiecznej myśli bożej.\n\nO matko ziemio! ty nam dając ciało,\nZbudzoną duszę karmisz na swym łonie -\nDajesz jej poznać świata piękność całą,\nOprowadzając przez błękitne tonie,\nI po gwiaździstym unosisz przestworze,\nCo dzień poranku odnawiając zorze...\n\nRoztaczasz przed nią kształtów nieskończoność\nI coraz nowe przesuwasz obrazy,\nStroisz się w błękit morza, w łąk zieloność,\nW błyszczące piaski, w niebotyczne głazy,\nRozwijasz widzeń tęczę malowniczą\nI świeżych wrażeń napawasz słodyczą.\n\nTy ją przenikasz barw i dźwięków falą,\nPrzez zmysły drogę otwierając do niej,\nRzucasz w nią ognie, co się wiecznie palą\nW obłoku marzeń i kwiecistej woni,\nPodajesz przędzę, którą ona bierze,\nSnując z niej dalej pasma uczuć świeże.\n\nTy jej swe wszystkie skarby zgromadzone\nRzucasz na pastwę z rozrzutnością matki,\nPozwalasz zdzierać z twarzy swej zasłonę\nI coraz nowe zadajesz zagadki,\nKryjąc w swej dłoni jako Izys czarna\nKwiaty lotusów i pszeniczne ziarna.\n\nDobra piastunko! trzymasz nas tak mocno\nNa swojej piersi, co się ciągle chwieje -\nSny cudowności zsyłasz porą nocną,\nA we dnie własne opowiadasz dzieje...\nNawet prostaczkom dając mądrość wielką,\nDobra piastunko i nauczycielko!\n\nMy się nie możem oderwać od ciebie,\nCiężarem ciała z ciałem twym spojeni,\nI chociaż myślą wzlatujem po niebie,\nSny zaświatowe ścigając w przestrzeni,\nMusimy zawsze czuć pod nogą swoją\nTen grunt, na którym kształty nasze stoją.\n\nMusimy z tobą w zgodzie żyć - inaczej\nDuch się obłąka w mgle urojeń ciemnej,\nW złudnych zachwytach, w bezpłodnej rozpaczy,\nW sennym omdleniu lub walce daremnej,\nI poza światem pędzi żywot chory,\nNie mając twardej dla siebie podpory.\n\nMusim żyć z tobą w zgodzie - do mogiły,\nChociaż cel wyższy stawiamy przed oczy -\nPragnąc zaczerpnąć świeży zasób siły,\nKażdy z nas musi w walce, którą toczy,\nTak jak Anteusz dotykać się ziemi...\nBośmy, o matko, wszyscy dziećmi twemi.\n\nNa twoich błoniach wschodzimy jak kwiaty,\nA ty stosowne nam wyznaczasz grządki;\nKażdy dla siebie znajdzie grunt bogaty,\nSwych poprzedników prochy i pamiątki,\nI każdy tylko na swej własnej niwie\nMoże zakwitać silnie i szczęśliwie.\n\nTam tylko znajdzie odpowiednie soki,\nWłaściwy zakres i warunki bytu,\nSkwarny blask słońca albo cień głęboki,\nModrą toń jezior lub krawędź granitu,\nTam kształt i barwę właściwą przybiera,\nNa czas dojrzewa - i na czas zamiera.\n\nZna się z burzami swej ojczystej strony\nI z tchnieniem wiosny, która go upieści...\nI od początku idzie uzbrojony\nNa rozkosz życia i jego boleści.\nWięc nic dziwnego, że nad wszystkie inne\nMusi ukochać zagony rodzinne.\n\nTo przywiązanie, które ludzie prości\nCzerpią z cichego z naturą przymierza,\nStwarza ojczyznę jako cel miłości\nI coraz więcej zakres swój rozszerza,\nAż cały krąg twój obejmie, o ziemio!\nRazem z zmarłymi, co w grobowcach drzemią.\n\nA kto ukochał ciebie sercem swojem\nI w twe objęcia chyli się z tęsknotą,\nTego pogodnym obdarzasz spokojem,\nSpojrzeniem matki i matki pieszczotą\nW zaczarowane znów wprowadzasz koło,\nWracając młodość jasną i wesołą.\n\nChociaż do ciebie przybędzie złamany,\nUchodząc losów ciężkiego rozbicia,\nTy, dobrotliwa, zagoisz mu rany\nI spędzisz z duszy palący ból życia,\nI cierpiącego pojednasz człowieka\nZ tym, co już przeżył, i z tym, co go czeka.\n\nI wszystkim, którzy do ciebie się garną,\nPozwalasz zebrać odpowiednie żniwo;\nMłodzieńcom dajesz serca moc ofiarną,\nA starcom dajesz wytrwałość cierpliwą,\nZadowolenie, co twarz krasi bladą,\nI uśmiech, z jakim do grobu się kładą.\n\nBo ty, o matko, masz dla swoich dzieci\nZawsze miłością promienne oblicze,\nI twój wzrok jasny, co nam w życiu świeci,\nJeszcze rozwidnia mroki tajemnicze,\nKiedy zamykasz miłosierne łono\nNad garścią prochów - prochom powróconą.\n \n\n\n\n\n\n"}
{"title": "Wątpliwości", "text": "\n\n\nStrumień mówi: \"Nie rozumiem, na co\nMuszę wiecznie z gór w doliny płynąć?\nMój ruch ciągły próżną tylko pracą,\nKiedy w morzu mam bez śladu ginąć...\"\nNa to kwiaty w dolinie rosnące:\n\"Ty się nie skarż, o dobry strumieniu!\nTwoje wody sączą życie łące,\nSą niezbędne naszemu istnieniu.\"\n\nKwiaty mówią: \"Dziwne nasze losy!\nPo co wonie rozsiewać z kielicha?\nPo co błyszczeć kropelkami rosy?\nGdy z nas każdy lak szybko usycha.\"\nNa to dziewczę: \"Dola wasza, kwiaty,\nJest podziwu godną i zazdrości,\nWaszym wdziękiem ożywiacie światy,\nSercom ludzkim niosąc woń piękności.\"\n\nDziewczę mówi: \"Na co mi uroda?\nNa co w sercu słodkich wzruszeń tyle?\nSzkoda marzeń serdecznych, ach szkoda?\nWszystko zniknie, jako sen za chwilę\".\nNa to młodzian: \"Szczęścia nikt nie mierzył\nDnia długością, lecz tym, co mu dano,\nBóg ci skarby uczucia powierzył,\nByś kochała i była kochaną.\"\n\nMłodzian mówi: \"Ach w tym życia boju,\nCo wre ciągle przede mną i we mnie,\nPróżno szukam szczęścia i spokoju,\nPo co żyję? gdy walczę daremnie.\"\nNa to usia dziewczęcia milczały,\nLecz rączkami oplotła mu szyję,\nWątpliwości, jako śnieg stopniały,\nI nie pytał więcej, po co żyję.\n \n\n\n\n\n\n"}
{"title": "X / Tylko treść, która z całością się splata", "text": "\n\n\nTylko treść, która z całością się splata,\nTo, czego żaden trąd nie upośledza,\nCzego nie dzieli egoizmu miedza\nOd wszystkich ogniw duchowych wszechświata;\n\nTo, co chwilowy zakres swój wyprzedza\nI z życiem przyszłych pokoleń się brata,\nTylko ta wspólnych źródeł samowiedza,\nCo z gwiazd na gwiazdy wzlatuje skrzydlata\n\nI wszędzie siebie znajduje świadomie:\nW minionych zmierzchach, w mgle przyszłych stuleci,\nW sercach współbraci i światów ogromie,\n\nI w każdym życiem drgającym atomie\nTa jedna, z czasu wyplątana sieci,\nNieśmiertelnością poza grób uleci.\t\n\n\n\n\n\n"}
{"title": "XI / Ileż to zgonów i narodzin ile", "text": "\n\n\nIleż to zgonów i narodzin ile\nW krótkim dni naszych przechodzim zakresie!\nTłum nowych pędów wciąż do życia rwie się,\nGdy to, co przedtem w pełnej kwitło sile.\n\nSpada jak liście obumarłe w lesie...\nSzybko mkną w przeszłość niepochwytne chwile,\nA każda cząstki oderwane niesie\nZ naszego wnętrza... i składa w mogile.\n\nWciąż coś przybywa i coś nam ucieka;\nMyśli, uczucia rodzą się i giną;\nKażdy dzień stwarza świeży kształt człowieka.\n\nKtóry nad dawną wyrasta ruiną...\nI tylko pamięć wiąże w całość jedną\nMgliste obrazy, co w przelocie bledną.\n \n\n\n\n\n\n"}
{"title": "XIII / Przeszłość nie wraca jak żywe zjawisko", "text": "\n\n\nPrzeszłość nie wraca jak żywe zjawisko\nW dawnej postaci - jednak nie umiera:\nOdmienia tylko miejsce, czas, nazwisko\nI świeże kształty dla siebie przybiera.\n\nZmarłych pokoleń idealna sfera\nW żywej ludzkości wieczne ma siedlisko,\nA grób proroka, mędrca, bohatera\nJasnych żywotów staje się kołyską.\n\nZawsze z tej samej życiodajnej strugi\nCzerpiemy napój, co pragnienie gasi;\nŻywi nas zasób pracy plemion długiej,\n\nIch miłość, sława, istnienie nam krasi;\nA z naszych czynów i z naszej zasługi\nKorzystać będą znów następcy nasi.\n \n\n\n\n\n\n"}
{"title": "XIV / Po wszystkie czasy, przez obszar daleki", "text": "\n\n\nPo wszystkie czasy, przez obszar daleki,\nWiążą się istnień kolejne ogniwa;\nFala pokoleń, wielkie ludów rzeki -\nWszystko w ocean jeden wspólny spływa.\n\nKtóry zasila coraz dalsze wieki...\nZ rzeszą zniknionych ciągle rzesza żywa\nJako strumienie mieszają swe ścieki\nI jedna drugą ze sobą porywa.\n\nWszyscy są wspólną związani macierzą:\nUmarli, żywi, wielcy czy też mali,\nWrogowie, bracia, dalecy lub bliscy -\n\nJedni od drugich nawzajem zależą,\nOdpowiadając, na wypadków fali,\nKażdy za wszystkich, za każdego wszyscy!\n \n\n\n\n\n\n"}
{"title": "XIX / Dopiero w związku z wszechświata ogromem", "text": "\n\n\nDopiero w związku z wszechświata ogromem\nCzłowiek granice istnienia rozszerza;\nNa mocy swego z naturą przymierza\nJuż się nie czuje bezsilnym atomem,\n\nTonącym w wnętrzu nicestwa łakomem;\nLecz odzyskuje odwagę żołnierza,\nCo wie, że za nim stoi armia świeża\nI że świat cały jest dla niego domem.\n\nJako cząsteczka tej wielkiej potęgi,\nCo się rozciąga w nieskończoność wszędzie...\nMoże ogarniać wszystkie widnokręgi.\n\nOdczuć się w światów niewstrzymanym pędzie\nI na tle czasu wijącej się wstęgi\nŻyć w tym, co było, co jest i co będzie.\n \n\n\n\n\n\n"}
{"title": "XV / Na dzieci spada win ojcowskich brzemię", "text": "\n\n\nNa dzieci spada win ojcowskich brzemię,\nLud pokutuje za grzechy zbrodniarza;\nKażde gwałcące sprawiedliwość plemię\nCierpień i nieszczęść ludzkości przysparza.\n\nZłe, jak zaraza, w lot obiega ziemię...\nA czy na sobie łachman ma nędzarza,\nCzy też w książęcym kroczy diademie\nZatrutym tchnieniem cały świat zaraża.\n\nWobec praw, światem rządzących wszechwładnie,\nNikt ujść nie może złych wpływów przekleństwa;\nKażdemu w dziale część winy przypadnie\n\nNawet za cudze zbrodnie i szaleństwa;\nBo każdy nosi w duszy swojej na dnie\nOdpowiedzialność wspólną człowieczeństwa.\n \n\n\n\n\n\n"}
{"title": "XVI / Dzień, w którym jeden z grzesznych braci koła", "text": "\n\n\nDzień, w którym jeden z grzesznych braci koła,\nNajświętsze prawa zdeptawszy niegodnie,\nRozpali krwawą pożarów pochodnię,\nWidziadło mordów na ziemię przywoła\n\nI zaćmi światła narodów przewodnie -\nDzień ten jest klęską dobrego anioła,\nI ludzkość cała, chyląc kornie czoła,\nWinna za syna pokutować zbrodnie;\n\nWinna obchodzić we łzach i żałobie\nGrzech, który nową klątwą ją obarczy\nI zwróci z drogi ku jaśniejszej dobie...\n\nPowinna szukać przeciw złemu tarczy,\nPoznaniem prawdy potęgując w sobie\nMiłość, co środków zbawienia dostarczy.\n \n\n\n\n\n\n"}
{"title": "XVII / Co złość zniweczy, co występek zburzy", "text": "\n\n\nCo złość zniweczy, co występek zburzy,\nTo miłość z gruzów na powrót postawi,\nUpadłą ludzkość z krwi i łez kałuży,\nGdzie ją spychają występni i krwawi,\n\nCzyn poświęcenia podniesie i zbawi,\nMyśl, która dobru powszechnemu służy,\nWiedzie za sobą duchów zastęp duży,\nJak łańcuch w niebo lecących żurawi.\n\nCichych poświęceń nieustanna praca\nI serc szlachetnych dobroć promienista\nGrzesznej spuścizny przekleństwo odwraca\n\nI coraz głębiej przenikając, czysta\nPowszechny skarbiec duchowy wzbogaca,\nz którego każdy czerpie i korzysta.\n \n\n\n\n\n\n"}
{"title": "XVIII / Tak złe, jak dobre wspólną jest zdobyczą", "text": "\n\n\nTak złe, jak dobre wspólną jest zdobyczą:\nI ci, co czynem ewangelię głoszą,\nI ci, co ziemię zbrodniami pustoszą,\nDzielą się plonem i spadek dziedziczą:\n\nI wszyscy następstw ciężary ponoszą,\nWszyscy w dorobku ciężkim uczestniczą,\nKtóry napawa bólem lub rozkoszą\nLudzkiego rodu duszę tajemniczą.\n\nTen wzajemności twardy obowiązek,\nZależność losów i wspólnictwo winy\nZ pnia odwiecznego wyrosłych gałązek -\n\nUtrwala wielki religijny związek,\nŁączący członków rozpierzchłej rodziny\nW Duchu, co wszystko ożywia - jedyny!\n \n\n\n\n\n\n"}
{"title": "XXI / W coraz to wyższe przeradza się wzory", "text": "\n\n\nW coraz to wyższe przeradza się wzory\nPył ożywiony, co w przestrzeni krąży,\nLedwie się w cieniu śmiertelnym pogrąży,\nWnet go z martwości świt rozbudzi skory.\n\nŚmierć - to ciągłego postępu chorąży,\nKtóry na nowe świat prowadzi tory,\nWschodzącym kiełkom usuwa zapory\nI z rzeszą istot w nieskończoność dąży.\n\nZ jego opatrznej, choć surowej łaski\nŚwiat nie zastyga pod próchnem i pleśnią,\nAle młodości wciąż przebrzmiewa pieśnią\n\nI w coraz nowe przystraja się blaski,\nI coraz dalej mknąc na fali chyżej,\nPo stopniach przemian posuwa się wyżej.\n \n\n\n\n\n\n"}
{"title": "XXII / Naprzód i wyżej! przez ból i męczarnie", "text": "\n\n\nNaprzód i wyżej! przez ból i męczarnie,\nPrzez ciemną otchłań, przez śmierci podwoje.\nPrzez szereg istnień padających marnie\nLecą bez końca tłoczące się roje.\n\nSenne zarodki, tkwiące w swoim ziarnie,\nGłazy: zakute w bezwładności zbroję,\nCzekają tęsknie na zbudzenie swoje,\nGdy je dreszcz życia przejmie i ogarnie.\n\nNaprzód i wyżej! w gwiaździste ogromy\nPrąd życia coraz przyspieszonym ruchem\nPorywa z głębi bezwiedne atomy...\n\nI w to, co było i martwem, i głuchem,\nRzuca blask myśli, sam siebie świadomy,\nPrzenika światłem i wypełnia duchem.\n \n\n\n\n\n\n"}
{"title": "XXIII / Choć w praw niezmiennych poruszasz się kole", "text": "\n\n\nChoć w praw niezmiennych poruszasz się kole\nJeśli rozpoznasz twórcze ich zamysły\nI ten ich związek z dobrem świata ścisły,\nI cel ich wieczny w swoją wcielisz wolę -\n\nWtedy swobodne masz do czynu pole:\nOpadło jarzmo, więzy twoje prysły,\nI jako czynnik chętny, niezawisły,\nW rozwoju świata grasz świadomą rolę.\n\nLecz gdy chcesz działać ku powszechnej szkodzie\nGwałcić istotne zadania człowiecze -\nTrudem Danaid wszelka twoja praca;\n\nJarzmo niewoli kark ci wtenczas bodzie,\nWyższa potęga przemocą cię wlecze\nI przeciw tobie czyny twoje zwraca.\n \n\n\n\n\n\n"}
{"title": "XXIV / Przez chwilę możesz ślepą być zaporą", "text": "\n\n\nPrzez chwilę możesz ślepą być zaporą,\nNiszczącą siłą, jadowitym lekiem,\nKtórym natura leczy ludzkość chorą -\nTamą, rzuconą przed strumieni ściekiem,\n\nAżeby w wielkie rozlały jezioro,\nA którą zaraz, z jutrem niedalekiem,\nWezbrane wody skruszą i zabiorą:\nTylko już wolnym nie będziesz człowiekiem!\n\nZ wolności wieczne prawa cię wywłaszczą,\nA tych nie zwalczysz żadną ziemską władzą -\nNi żądłem żmii, ni tygrysa paszczą.\n\nChoć tryumf zgubnym twym dążnościom dadzą\nZ chwilą, gdy tajne cele przeprowadzą,\nWraz z tobą - dzieło twoje zaprzepaszczą!\n \n\n\n\n\n\n"}
{"title": "XXIX / Póki w narodzie myśl swobody żyje", "text": "\n\n\nPóki w narodzie myśl swobody żyje,\nWola i godność, i męstwo człowiecze,\nPóki sam w ręce nie odda się czyje\nI praw się swoich do życia nie zrzecze.\n\nTo ani łańcuch, co mu ściska szyję,\nAni utkwione w jego piersiach miecze,\nAni go przemoc żadna nie zabije -\nI w noc dziejowej hańby nie zawlecze.\n\nZginąć on może z własnej tylko ręki:\nGdy nim owładnie rozpacz senna, głucha,\nCo mu spoczynek wskaże w grobie miękki\n\nI to zwątpienie, co szepcze do ucha:\nŻe jednym tylko lekarstwem na męki\nJest dobrowolne samobójstwo ducha.\t\n\n\n\n\n\n"}
{"title": "XXV / Jako cząsteczka wszechświata myśląca", "text": "\n\n\nJako cząsteczka wszechświata myśląca\nSzukam w nim celu i o celu myślę\nBo ten się wiąże z mym pojęciem ściśle,\nTak jak odczucie światła lub gorąca.\n\nZnam tylko bowiem jedną z form tysiąca\nNatury, w moim odbitej umyśle;\nSądzę ją z tego, co mi sama przyśle\nI czym o władze mi dane potrąca.\n\nNatura twórcza, wieczna, bezcelowa\nNie da się zmieścić w naszych pojęć ramie -\nWięc wiecznym prawom, co w swym łonie chowa,\n\nI konieczności, co nas wszystkich łamie,\nLudzkiej dążności narzucamy znamię,\nNa ludzki język tłumacząc jej słowa.\n \n\n\n\n\n\n"}
{"title": "XXVI / Pierwotną białość słonecznych promieni", "text": "\n\n\nPierwotną białość słonecznych promieni\nZiemski widnokrąg rozszczepia i łamie\nNa chmurach, w tęczy różnobarwnej bramie\nI fala światła inaczej się mieni\n\nW błękitach morza, w żywej łąk zieleni,\nW złocistych łanach i zórz krwawej plamie...\nI każdy z kwiatów innej barwy znamię\nW grze malowniczych odbija odcieni.\n\nPodobnie światło prawdy w ziemskiej sferze,\nPrzez mgły spływając, w tęcze się rozwionie,\nGdy ludzkim duszom niesie blaski świeże;\n\nKażda z nich w siebie inne barwy chłonie,\nKażda za całość jedną cząstkę bierze:\nTę, którą sama w swym odbija łonie.\n \n\n\n\n\n\n"}
{"title": "XXVII / Smutny jest schyłek roku w mgieł pomroce", "text": "\n\n\nSmutny jest schyłek roku w mgieł pomroce,\nGdy wiatr jesienny zwiędłym liściem miota!\nOstatnie kwiaty, ostatnie owoce\nStrąca i grzebie pod całunem błota.\n\nSmutniejszy koniec bezsilny żywota,\nOsamotnienie starości sieroce\nI długie, ciemne, pełne cierpień noce,\nW których się ludzka rozprzęga istota!\n\nLecz najsmutniejszy jest duchowy schyłek\nZamierającej powoli epoki -\nGdy wniwecz poszedł pokoleń wysiłek.\n\nStrawiwszy wszystkie żywotniejsze soki,\nA w spadku szereg błędów i pomyłek\nNa dni ostatnie rzuca cień głęboki!\n \n\n\n\n\n\n"}
{"title": "XXVIII / Ci, którzy jasność żegnają zniknioną", "text": "\n\n\nCi, którzy jasność żegnają zniknioną,\nGdy burza całe zniweczyła żniwo\nNad spustoszoną rozpaczając niwą,\nMyśląc, że wszystko ciemności pochłoną,\n\nDalszych rozkwitów mrożąc siłę żywą,\nTymczasem pod tą ciemności osłoną,\nPod dobroczynną martwości pokrywą,\nTysiącem kiełków drży już ziemi łono.\n\nRęką natury rozrzuconych skrzętną,\nW spowiciu nocy, w zimowej zamieci,\nBijące wewnątrz nie ustaje tętno.\n\nI życie w głębi walką wre namiętną,\nBy się wydobyć, kiedy je oświeci\nBrzask nowych wiosen lub nowych stuleci.\n \n\n\n\n\n\n"}
{"title": "Z podróży Dunajcem", "text": "\n\n\nJuż jasny księżyc na wodospadzie\nHaftuje srebrem strumienia bieg,\nI fala, co się do snu nie kładzie,\nLekko potrąca o skalny bieg!\n\nJuż ciemne lasy drzemią w oddali,\nSzemrząc modlitwy wieczornej chór;\nDalekie echa głuchną na fali\nI we mgłach toną podnóża gór.\n\nŁódkę do drogi strumień kołysze\nI pianą rosi nadbrzeżne mchy -\nPłyńmy więc w ciemność i nocną ciszę,\nW krainę cudów, marzeń i mgły.\n\nGłowę swą oprzyj na mym ramieniu\nI do księżyca obróć swą twarz\nI oświecona w bladym promieniu\nO widmie szczęścia dumaj i marz!\n\nJa będę śledził na twojej twarzy\nPrzelotnych marzeń ruchomą nić\nI będę myślał: \"Jak pięknie marzy...\"\nI zwolna zaczną o tobie śnić.\n\nA tak cię sen mój sercem odmieni,\nŻe mi wykwitniesz, jak biały kwiat,\nPełen miesięcznych, drżących promieni,\nRzucony ze mną w fantazji świat.\n\nI będę mniemał wtenczas wpółsenny,\nŻe na twych marzeń tęczowym tle,\nWidzę uczucia odblask promienny\nPłynący ku mnie na srebrnej mgle...\n\nA iedy jeszcze fala zdradziecka\nO kamień naszą potrąci łódź,\nTo ty z przestrachem trwożnego dziecka\nNa mnie wzruszone spojrzenie rzuć!\n\nI do mnie bliżej pochyl się cała\nI ujmij silniej braterską dłoń,\nJa będę myślał, żeś ty zadrżała\nW mojego serca spojrzawszy toń...\n\nA kiedy dalej wypłyniem zwolna\nNa wód leniwych spokojny szlak,\nMoże pomyślę, żeś kochać zdolna\nI że mi łezkę rzucasz na znak!\n\nWięc płynąc znowu w girlandach piany,\nCo się roztrąca o progi skał,\nWyszepnę przez sen, żem zakochany\nI żem ci serce na wieki dał.\n\nTak rozmarzeni oboje ciszą,\nPijąc tęsknotę i nocny chłód,\nWymienim słowa, które usłyszę\nFale i duchy leniwych wód.\n\nI w księżycowych blasku promieni,\nRwąc kwiaty marzeń na srebrnej mgle,\nUwierzym, żeśmy sercem złączeni\nW pierwszej miłości rozkosznym śnie.\n\nLecz gdy przybijem reszcie do brzegu,\nRzucając miejsce czarownych scen,\nWtenczas o dobrym myśląc noclegu,\nPoznamy wkrótce, że to był sen!\n \n\n\n\n\n\n"}
{"title": "Za moich młodych lat", "text": "\n\n\nZa moich młodych lat\nPiękniejszym bywał świat,\nJaśniejszym wiosny dzień!\nDziś nie ma takiej wiosny,\nPosępny i żałosny\nPokrywa ziemię cień.\n\nZa moich młodych lat\nWonny miłości kwiat\nPerłowym blaskiem lśnił -\nDziś blaski te i wonie\nNa próżno sercem gonię...\nCzarny je obłok skrył.\n \n\n\n\n\n\n"}
{"title": "Zaczarowana królewna", "text": "\n\n\nZaczarowana królewna\nW mirtowym lasku drzemie;\nU nóg jej lutnia śpiewna\nZsunęła się na ziemię.\n\nNiedokończona piosneczka\nUśmiechem lśni na twarzy;\nDrżą jeszcze jej usteczka,\nO czymś rozkosznie marzy.\n\nMarzy o jednym z rycerzy,\nŻe idać prze odmęty,\nDo stóp jej tu przybieży\nI przerwie sen zaklęty.\n\nLecz rycerz, co walczył dla niej,\nTen męstwo swe przeceniał.\nZAbłąkał się w otchłani...\nI zwątpił... i skamieniał.\n \n\n\n\n\n\n"}
{"title": "Ze sceny świata", "text": "\n\n\nI\nOto ja, anioł zniszczeń, miecz ująłem w dłonie\nI rzuciłem na ziemię ostry miecz anioła,\nI szepnąłem monarchom siedzącym na tronie:\n\"Czas pokazać, kto więcej krwi wycisnąć zdoła!\n\nCzas pokazać, kto więcej na krwawym zagonie\nPołoży ofiar ludzkich, kto miasta i sioła\nPoburzy mściwą ręką i kto swej koronie\nPrzysporzy rubin zdjęty z przeciwnika czoła!\n\nKto to zrobi - ten cały świat mieć będzie w ręku\nI będzie go mógł deptać dla swojej zabawy,\nA z hekatomby trupów i żyjących jęku\n\nWzniesie dla siebie pomnik wiekopomnej sławy;\nLudy i monarchowie przyjdą przed tron krwawy\nI położą swe głowy na liktorskim pęku\".\nIV\nWstała jutrznia czerwona oświecając łany,\nNa których zebrać miano pierwsze krwawe żniwo.\nPrzekroczono granice... I rozkaz wydany\nPędzi do boju falę żołnierzy ruchliwą.\n\nOto walka się wszczyna! I wróg rozespany,\nNapadnięty znienacka, za broń chwyta żywo\nI bagnetami lukę otwiera straszliwą...\nZgiełk i jęki w tej ciżbie krwią ludzką pijanej.\n\nRozpacz dodaje męstwa, walka jest morderczą,\nW śmiertelnym pocałunku pada wróg przy wrogu,\nGrzmią działa, tętnią jeźdźcy, stosy zwalisk sterczą,\n\nKażda chata w płomieniach, trup przy każdym progu.\nNareszcie tryumf kończy ucztę ludożerczą,\nA zwycięski monarcha dzięki składa Bogu.\nVII\nPiękne dzieło zniszczenia! Cudne wynalazki!\nZ nich każdy światu nową epokę otwiera\nI tak jak za dotknięciem mojżeszowej laski\nZarazę i ciemności wkoło rozpościera.\n\nZa nic dziś geniusz wodza, męstwo bohatera!\nZa nic dziś Winkelrłedów nieśmiertelne blaski!\nBohater niknie w tłumie - cały tłum umiera -\nNie wiedząc, czy monarcha sypie mu oklaski.\n\nZwycięzcy, zwyciężeni - w jednym wielkim dole\nZarówno bez zwycięstwa, sławy, bez imienia\nSpoczywają, a śmierć im zarówno na czole\n\nPisze: \"To są ofiary marne zaślepienia,\nCo odegrały smutną gladiatorów rolę!\"\nKto tutaj jest zwycięzcą?... Ja - anioł zniszczenia.\nVIII\nTryumf mój jest zupełny - sto tysięcy trupów\nArmatnim mięsem krwawe kreślą krajobrazy,\nMiasta stoją podobne do ognistych słupów\nAlbo lecą w powietrze, rozrzucając głazy.\n\nGłód, nędza, rany pełne zaraźliwych strupów\nI stokroć ohydnie j sze ludzkich dusz zarazy:\nSzpiegostwo, zdrada, rozbój, chciwe swoich łupów\nNaczelnemu wodzowi stoją na rozkazy.\n\nZniszczone całe armie i prowincje całe,\nI pobity przeciwnik miecz upuszcza z ręki...\nWidowisko zarazem wielkie i wspaniałe!\n\nGnie się pod stopy wroga układny i miękki,\nA zwycięzca pokornie składa niebu dzięki\nI pod broń powołuje rzesze pozostałe!\n \n\n\n\n\n\n"}
{"title": "Zmarłej dziewicy", "text": "\n\n\nZasnęła cicho i nic jej nie zbudzi:\nAni płacz siostry, ani matki łkanie,\nAni gwar obcych a ciekawych ludzi,\nCo otoczyli śmiertelne posłanie;\nJuż jej dosięgnąć boleść nie jest w stanie,\nZasnęła cicho i nic jej nie zbudzi.\n\nNa zawsze swoje zamknęła powieki,\nSpokojna, blada, smutna narzeczona\nAnioła, co ją poślubił na wieki;\nJakoby w jasny posąg zamieniona,\nZaziemskich widzeń jasnością olśniona,\nNa zawsze swoje zamknęła powieki.\n\nOstatni uśmiech wykwit! na jej twarzy,\nA obok niego dziwne zamyślenie;\nJeszcze się może nad jej kształtem waży\nZbiegłego życia rozwiane marzenie,\nWięc choć ją wieczność ubrała w milczenie,\nOstatni uśmiech wykwit! na jej twarzy.\n\nZ rozbitej czary idealnych marze\niła zaledwie woń kwiatów wiosenną,\nOd rozczarowań wolna i od skażeń,\nRzuciła czarę pod urnę kamienną\nI w sferę duchów wzlatuje promienną\nZ rozbitej czary idealnych marzeń.\n\nRozmiłowana w nieśmiertelnym pięknie,\nUkołysana pieśnią tajemniczą,\nAni się grobu ciemności ulęknie,\nAni zatęskni za życia goryczą,\nAle uwieczni swą piękność dziewiczą,\nRozmiłowana w nieśmiertelnym pięknie.\n\nMistrzostwo śmierci i śmierci potęga\nBiałego kwiatu utrwaliły białość. -\nCo życie w biegu niszczy i rozprzęga,\nTo śmierć obleka w harmonijną całość,\nI nieskalaną daje doskonałość\nMistrzostwo śmierci i śmierci potęga!\n\nW wiecznej pogodzie i w wiecznym spokoju\nZakwita róża mistyczna zachwytu;\nZnikome kształty padły w życia boju,\nLecz to, co boskie, na fali błękitu\nWraca panować nad zmiennością bytu,\nW wiecznej pogodzie i w wiecznym pokoju.\n\n1 grudzień 1868\n \n\n\n\n\n\n"}
{"title": "Zmierzch melodii", "text": "\n\n\nŚpiewnej melodii słodycze,\nWpółsenne pienia słowicze\nSerc silniej nie wznoszą już:\nNa gruzach wiary dziecięcej\nDuch ludzki pożąda więcej\nWśród walk i burz.\n\nNie dość mu tkliwych pobudek,\nRóż zwiędłych i niezabudek.\nI szmeru srebrzystych strug\nLecz żąda, by w męskiej nucie\nDźwięczało głębsze odczucie\nDuchowych dróg.\n\nTrzeba mu w pieśni odbicia\nTej walki o prawdę życia,\nCo z niebem rozpoczął wieść,\nPrawda dlań teraz najświętsza -\nWięc chce przeniknąć do wnętrza\nIstnienia treść.\n\nTe, co nęciły go wprzódy,\nBanki tęczowej ułudy\nStraciły dawniejszy czar,\nW chciwej za światłem pogoni\nOd błędnych ogników stroni\nI nocnych mar.\n \n\n\n\n\n\n"}
{"title": "Zwiędły listek", "text": "\n\n\nNie mogłem tłumić dłużej\nNajsłodszych serca snów,\nNa listku białej róży\nSkreśliłem kilka słów.\n\nSłowa, co w piersiach drżały\nNie wymówione w głos,\nNa listku róży białej\nRzuciłem tak na los!\n\nNadzieję, którąm pieścił,\nI smutek, co mnie truł,\nI wszystkom to umieścił,\nCom marzył i com czuł.\n\nTę cichą serca spowiedź\nMiałem jej posłać już\nI prosić o odpowiedź\nNa listku białych róż.\n\nLecz kiedy me wyrazy\nChciałem odczytać znów\nDojrzałem w listku skazy,\nNie mogłem dostrzec słów.\n\nI pożółkł listek wiotki,\nZatarł się marzeń ślad,\nI zniknął wyraz słodki,\nCom jej chciał posłać w świat!\n\n12 październik 1869\n \n\n\n\n\n\n"}
{"title": "Łabędzi śpiew", "text": "\n\n\nŁabędzi słyszałem śpiew.\nByło to letnim wieczorem:\nPrzy bladym świetle miesiąca,\nW pośrodku płaczących drzew,\nPonad przejrzystym jeziorem,\nStała wybładła i drżąca,\nŁabędzi zawodząc śpiew.\n\nNa cichej powierzchni fal\nŁabędzie pieśni słuchały,\nMyśląc, że jeden z ich grona\nPrzedśmiertny wylewa żal,\nGdyż ona, jak łabędź biały,\nCo z pieśnią, zraniony, kona,\nŚpiewała wśród cichych fal.\n\nDziś dla niej ostatni dzień,\nW którym do śnieżnych słuchaczy\nSwobodnie przemawiać może\nWśród serca gwałtownych drżeń,\nI głosem śpiewnej rozpaczy\nPłynąć po modrym jeziorze,\nŻegnając ostatni dzień.\n\nGdyż jutro wykopią grób\nDziewiczej życia piosence,\nPogrzebią sen ideału:\nJutro nastąpi jej ślub,\nI zwiążą na zawsze ręce,\n\nBez serc żywszego udziału\nW małżeński położą grób.\n\nNiemiły weźmie ją mąż -\nTak każą względy rodowe,\nI domu wysokie związki -\nTe słowa słyszała wciąż...\nWięc poddać musiała głowę\nPod cierń mirtowej gałązki,\nPod łańcuch, co włoży mąż.\n\nI musi, rzucając dom,\nPójść za nim, jak niewolnica,\nPo stracie wszystkich swych marzeń\nKu ciemnym, nieznanym dniom,\nPrzywołać uśmiech na lica,\nGdy sama, pełna przerażeń,\nPorzuca rodzinny dom.\n\nI nie wie, jaki jej byt\nZgotuje ręka człowieka,\nKtórą ma ująć ze łzami;\nCzy boleść, rozpacz, lub wstyd,\nW ciemnej przyszłości ją czeka?\nCzy białych skrzydeł nie splami\nTen nowy, posępny byt?\n\nI nie wie, na jaki ląd\nObca ją wola popędzi...\nWie tylko, że bez miłości,\nBez pociech odejdzie stąd\nI już wśród białych łabędzi\nNie stanie w dawnej czystości,\nNa obcy stąpiwszy ląd.\n\nWięc bólem dobyty śpiew\nRzuca, w łabędzia postawie,\nTej rzeszy słuchaczy bratniej\nSpod wieńca płaczących drzew;\nPtaki słuchają ciekawie,\nBo wiedzą, że to ostatni,\nPrawdziwy łabędzi śpiew!\n \n\n\n\n\n\n"}
{"title": "Świat się ogniami zapala", "text": "\n\n\nŚwiat się ogniami zapala,\nDo wnętrza swego wstrząśnięty;\nBurzliwa wezbrała fala\nI z rykiem leci w odmęty -\nBóg dzikie rozkiełznał siły,\nWięc będą z sobą walczyły.\n\nPowstaje w ogniu i dymie,\nCo dotąd kryła noc głucha,\nJakieś widziadła olbrzymie\nRwą się ze swego łańcucha,\nZ otchłani podnoszą głowę,\nZnów na śmierć walczyć gotowe.\n\nW powietrzu pełno okrzyków,\nPobudka brzmi już straszliwa,\nZwycięzców i niewolników\nKrwawe szaleństwo porywa:\nChoć nie chcą, wściekłość i nędza\nTłum cały naprzód popędza.\n\nW przeczuciu groźnych przewrotów,\nStrwożone zbroją się ludy,\nCzują. że runąć im gotów\nÓw gmach społecznej obłudy,\nA wszystkie święte przymierza\nKrew ofiar zaleje świeża.\n\nCzują, że tajna potęga,\nNurtując ziemię do gruntu,\nDawny porządek rozprzęga,\nPodnosi chorągiew buntu\nI wszystkie przeszłości ślady\nChce zrównać pługiem zagłady.\n\nWięc wiedzą, że bronić muszą\nCałej dziejowej zdobyczy\nPrzed własną zatrutą duszą,\nPrzed nowym najazdem dziczy,\nBy choć ocalić z rozbicia\nPodstawy przyszłego życia.\n \n\n\n\n\n\n"}
{"title": "Światła", "text": "\n\n\nNiebieskie światła po drżącym eterze\nŚlą jasność swoją w bezbrzeżne odchłanie.\nA nikt nie dojdzie, skąd się blask ich bierze\nT jak się w ciemność rozprasza świtanie.\nI nikt nie zbada: co i w jakiej sferze\nZ tej promienistej wędrówki powstanie?\nLecz moc nie ginie i promień skrzydlaty\nDo życia nowe powołuje światy.\n\nTak samo światła ludzkich dusz, co płoną\nl ponad ziemia znaczą drogę jasną,\nGdy promieniami w nieskończoność toną,\nChociaż się w ciemność rozproszą - nie zgasną;\nAle dalekiej przyszłości zniknioną\nPrzekażą silę i słoneczność własną...\nAż z owych blasków rozpierzchłych w przestrzeni\nNowa jutrzenka ludzkość opromieni.\n \n\n\n\n\n\n"}
{"title": "Życzenie", "text": "\n\n\nMinęła wiosna, minęło lato,\nI smutna jesień już mija -\nKażdy dzień nową żegna mnie stratą\nI resztę łez mych wypija.\n\nSkończy się jesień, nadejdzie zima,\nPajęcza zerwie się przędza -\nSerce chwil jasnych w locie nie wstrzyma...\nZostanie rozpacz i nędza.\n\nI zima minie, i świat na nowo\nPrzybierze postać wiośnianą;\nLecz mnie nie zbudzi miłości słowo -\nUmarli z grobu nie wstaną!\n\nNa godach życia duchem i ciałem\nInni już będą przytomni...\nLecz niech ta, którą tyle kochałem,\nCzasami jeszcze mnie wspomni!\n\n6 listopad 1869\n \n\n\n\n\n\n"}
